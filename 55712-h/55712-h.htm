<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.4.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Egy az Isten (2. rész) by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
        margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

.poem span.i4 {
 display: block;
 margin-left: 2em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}
/*]]>*/
</style>
</head>
<body>


<pre>

The Project Gutenberg EBook of Egy az Isten (2. rész), by Mór Jókai

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license


Title: Egy az Isten (2. rész)

Author: Mór Jókai

Release Date: October 9, 2017 [EBook #55712]

Language: Hungarian

Character set encoding: UTF-8

*** START OF THIS PROJECT GUTENBERG EBOOK EGY AZ ISTEN (2. RÉSZ) ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>Az eredeti képek elérhetők innen: <a href=
"http://books.google.com/books?id=4PRiAAAAMAAJ">http://books.google.com/books?id=4PRiAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">XXVII. KÖTET</span></p>
<p class="center"><span class="caption">EGY AZ ISTEN.
II.</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1895</span></p>
<hr class="chap" />
<h1>EGY AZ ISTEN</h1>
<p>&nbsp;</p>
<p class="center"><span class="caption">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p class="center"><span class="caption">II. RÉSZ</span></p>
<p>&nbsp;</p>
<p class="center"><span class="caption-small">A FRANKLIN-TÁRSULAT
TULAJDONA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1895</span></p>
<hr class="chap" />
<p><span class="pagenum"><a name="Page_1" id="Page_1"><br />
-1-</a></span></p>
<h2>MÁSODIK RÉSZ.<br />
TÖRTÉNET, MELYNEK SOHA SINCSEN VÉGE.</h2>
<h3>I.</h3>
<p>Blanka egy uj világot látott maga előtt, külömbözőt mindentől, a
mit eddig ismert.</p>
<p>E kis sziklazug, saját különszerű életével, jól el van rejtve
szem elől, semmi fővonalnak útjába nem esik. Az ő útja, egyedül az
ő útja, az a híd Borévnél az Aranyoson át, egyedül az ő számára, az
ő költségén épült. S ez a híd is megtekintésre méltó. Száz
esztendős az már s annyi idő óta tartja erős járma alatt a rebellis
folyót, mely e tájon, mint egy rakonczátlan bérczpatak rohan
sziklamedrén alá, partjait szakgatva s sziklaszigeteket szed és rak
le kénye-kedve szerint innen amoda. Hidoszlopai valódi római
helepolisok, megtöltve kövekkel, egész alkotása tömör,
mammuthszerű, furfangos.</p>
<p>Napjainkban kényelmes országút vezet már e hidig az Aranyos
partja mentében, a meredek sziklaoldalba vágva és építve; ez út
kapuja a bálványként felmeredő sziklacsompó, mit a népmonda
Leánykakőnek nevez. Történetünk idejében azonban még csak egy
lóháton járható sziklaösvény vezetett végig az Aranyos szorosán
Várfalvától Borévig, s minden terhet a lóhátra tett «kerezs»-ben
szállítottak ez úton. Egy hosszú bérczfolyosó volt az, változatos
szinű sziklatömegekből alkotva, – valóságos ördög útja.</p>
<p>A borévi hidon túl aztán már kezdődik a toroczkói út.
<span class="pagenum"><a name="Page_2" id="Page_2">-2-</a></span>
Egy útvonal merő vasból készítve. A mi századok óta kikerült
vassalak a kohókból, abból van verve egy fekete chaussée az
Aranyostól egész a Kőig. S ez út mentében emelkednek Toroczkó
kincstárai, a vasbányák, kohók, hámorok, a félévezredes munka
tanujelei, a körülöttük félkörben felmagasadó fekete döbörök, a
kihányt vassalak halmaza, melyben némelyik hámor úgy el van
mélyedve már, hogy a teteje nem látszik ki, csak a kürtőjéből
fellövelő láng hirdeti, hogy ott Vulkán legényei dolgoznak. – S a
földalatti zuhogás, dübörgés megmondja, hogy nehéz munkát végeznek:
a vasat tanítják engedelmeskedni.</p>
<p>A hidnál Barnabás bátya fogadta Blankát és az érkező négy
testvért. Kocsikkal jött eléjük, s mikor a menyasszonyt üdvözölte,
azt versben cselekvé. El is pirult miatta. Ő magyarázta aztán
Blankának azokat a földbe lebujó házfödelek titkait: az ott a
Mezőségbánya; ez a Prudentia, ott következik a Washington; ez a
Hermány, az a Czibulás Gárgyás, az a nagy csoport ott a Hármas
hámor; ezek itt a mi hámoraink és bányáink, mint megannyi lesben
ülő sárkánynak, úgy fénylik a szemük! Barnabás bátya poétai hajlamú
ember volt, szerette a költői hasonlatokat.</p>
<p>Egyszer aztán a Hármas hámort elérve, az útkanyarodásnál
megnyilt a tekintet előtt Toroczkó völgye.</p>
<p>Ehhez már nem kellett szóbeli magyarázat. Blanka önkénytelen
bámulattal csapta egymásba két keze ujjait, felsóhajtva: «Istenem!
beh szép!»</p>
<p>Egy óriási bércztömeg, fehér, mint a csontkoponya, emelkedik fel
meredeken s hosszú, egetemelő sánczfalat képez a völgykatlan előtt,
melyet a másik oldalon rengeteg erdőkkel borított hegyláncz zár
körül. A kopár szirtfal a «Székelykő», történelmi ősemlék,
barlangjaiban a bronzkorszak emlékmaradványaival, tetején az ős
székelyvár düledékével, mely Dzsingisz khán fiának hordáival
daczolt egykor; a mongol és székely nyilak hegyeit most is felturja
még az ekevas: a mongol nyila lándzsás volt, a székelyé szakállas.
<span class="pagenum"><a name="Page_3" id=
"Page_3">-3-</a></span></p>
<p>De e kopár szirt lábánál, mint egy amphitheatrum páholysorai,
mint a Colossæum karzatrétegei emelkednek egymás fölé az emberkéz
legszebb remekei: a csinált szántóföldek. Az ember földet csinált a
kőből. Lépcsőzetes karzatokra vágta a sziklát, megtörte porrá,
keverte kövérítő anyaggal s kényszerítette a követ átalakulni
kenyérré. Mint egy óriási etagère, a mit megraknak
virágcserepekkel, úgy tünik föl a Székelykő. Négy ötöde meztelen,
holdhideg sziklafal; az ötödik egy virágágyakra felosztott kert.
Hasonló szépet csak Lombardiában, vagy Toscanában lehet látni. A
késő őszi vetés táblái szép zöld keretet képeznek a város körül,
mely a völgy katlanát foglalja el, sűrű gyümölcserdők közé rejtett
házaival, mik közül magasra emelkedik ki az egyistenvallók tornya,
aranyos gombjával; az alkonyi nap bibor sugarai ragyognak róla
vissza. S ugyanezen sugarak arany ködöt szőnek az egész csöndes
völgy fölé, bezománczozva a házak fölött elterjedő kékes
füstfelleget.</p>
<p>«Ez a mi otthonunk», sugá Manassé Blankának.</p>
<p>S az a túlvilági ragyogvány a nő szemében hirdeté a boldogság
végtelen tökéletességét, a miben lelke kéjeleg.</p>
<p>Ez volt egész életének ábrándja mindig. Ilyennek képzelte,
álmodta, ilyenné szinezte ő ki a paradicsomot. Elzárva, elrejtve a
világtól; – boldogság, mely nem beszéltet magáról.</p>
<p>S e boldogság tanujeleivel találkozott e pillanattól fogva
szakadatlanul. Annál a szép koronás fűzfákból képzett sétánynál,
mely a patak partján vonul végig, lovas legények jöttek
üdvözletükre, sajátszerü rókaprém-galléros kaczagányaikban, s a
piaczon, hol a hatalmas patak három ágú vizsugárban szökik ki a
sziklából, nagy néptömeg fogadta őket, melynek épen akkor adta
tudtára Sándor bátya, a népszónok, a Manassé által szerzett
békességet a felkelőkkel. Mindenki meg volt azzal elégedve. A
szekeret megállították s Manasséhoz tódultak, hogy kezeit
csókolják. Blanka kezébe virágcsokrokat erőszakoltak az
odacsoportosult <span class="pagenum"><a name="Page_4" id=
"Page_4">-4-</a></span> leányok. – A férfiak délczegek, a leányok
szépek mind.</p>
<p>És viseletük oly sajátságos, a mi sehol a világon nem található
másutt. Az csak egy, a világtól elválva élő kis népecskének saját
képzeletéből származhatott, a ki kereste a festőit, az eszményi
szépet, s csinált magának egy oly divatot, a mit nem lehet
utánozni. Hogy miért nem lehet? Azt megtudta Blanka későbbb.</p>
<p>A nép áldása közben hangzott a toronyból a harangszó. Ez már
olyan igazi harangozás volt, a milyen Áron bátyának tetszett. «Egy!
Egy!» A harang, a hányat kondul, annyiszor megfordul tengelye
körül.</p>
<p>S ez üdvözlő kondulások tovább kisérik a kedvesen fogadott
vendéget, végig a csinos kőházak sorain, miknek ablakain vastáblák,
pitvaraikon vasajtók vannak; egész az ősi házig, a hol az utolsó
két honmaradt testvér fogadja őket: Bertók bátya a legöregebb és
Anna, Manassé ikernővére.</p>
<p>A két nőt nem kellett egymásnak bemutatni. A találkozás
pillanatában egymás keblére borultak s csak azután néztek jól
egymás arczába, mikor már azok egymás könyeitől voltak
nedvesek.</p>
<p>Blanka meg volt lepetve; de kellemesen. Ő egy fájdalmaktól
földúlt arczot vélt találni, a korai csalódás hervasztó
emésztődésével, s talált helyette egy életvidám, ragyogó kék szemű,
telt, piros arczú, szőke fejecskét, körülhullámozva göndör arany
fürtökkel, a kinek még a sirása is olyan, mintha kaczagás
volna.</p>
<p>Annán kívül még több asszony is volt a háznál. Rebeka, Bertók
felesége: egy magas, nyulánk termetű matróna; szelid, nyugodt
tekintetű bibliai alak, és Zsuzsánna, a népszónok tűzről pattant
menyecske felesége; aztán még egy csoport apróbb-nagyobb gyerek,
leány, a kik mind egyszerre meg akartak ismerkedni Blankával; a kis
fiuk hozták neki mutogatni irásaikat; a leánykák dicsekedtek neki a
babáikkal, s a kis ölbeli baba kivette a szájából az <span class=
"pagenum"><a name="Page_5" id="Page_5">-5-</a></span>
árpaczukor-darabkát s azzal kinálta meg. S aztán mentül jobban
hajtotta róla és szidta a sisera hadait Zsuzsánna, azok annál
jobban lármáztak körülötte, mig végre a család legokosabb asszonya:
Rebeka bemenekíté őt egy oldalajtón át egy mellékszobácskába, a hol
már el volt készítve Blanka számára az utolsó részletig minden új
öltözet. Az asszonyi gond kiszámította, hogy a ki azon úton jött
Toroczkóra, melyen Blanka, annak legelső szüksége lesz az
öltönyváltás. S ezt nem hozhatott magával.</p>
<p>Blanka azon csodálkozott leginkább, hogy minden úgy hozzáillik,
mintha testére volna szabva. Rebeka megsúgta neki: Manassé előre
megirta, hogy Blanka termete Annáéhoz hasonlít. – Tehát ő most Anna
öltönyeit viseli.</p>
<p>És viselte azután az egész ház szeretetét. S az annál a háznál
sok volt. Ebben a nagy köztársaságban, melyben senki sem volt
elnök, egy törvény volt csak: a szeretet; az volt az alkotmány, a
biró, az volt a király. Az osztotta föl a munkát és a jövedelmet;
az gondoskodott kinek-kinek a szükségeiről; az örökösíté meg az
együtt maradást. Se asszony, se férfi, se gyermek nem czivódott itt
egymással soha. Pedig emberek voltak ők is, szeszélyeik, indulataik
csak úgy voltak, mint másnak. De a szeretet volt közöttük a
törvény. A haragvónak nem volt a ki ellentmondjon, s kibékíté a
szeretet.</p>
<p>Ez volt a föltalált paradicsom legdrágább gyümölcse.</p>
<h3>II.</h3>
<p>Az örömnap szokás szerint nagy áldomással végződött; meg voltak
híva a családi lakomára a város notabilitásai: az őscsaládok fejei,
kiknek eredetét egy erdélyi tudós a Makkabæusokig vezeti fel, a
lelkész, a birák, a tanárok s a nemzetőrség altisztjei. A nagy
családi étterem egészen megtelt velük.</p>
<p>Blankának volt mit bámulnia Zsuzsánna néne gazdasszonyi
talentumán, kinek azon a feladaton kivül, hogy <span class=
"pagenum"><a name="Page_6" id="Page_6">-6-</a></span> egy nagy
társaságot közmegelégedésre ellásson mindennel, a mi kivánatos, még
arra is figyelmének kellett lenni, hogy az asztal vendégeinek minő
kényenczkedéseit kell kielégíteni. Mert a hány ember,
annyiféleképen szereti az ételt elkészítve látni. Egyik tejszinnel
óhajtja a puliszkát, a másik kászuturóval; egyik pörkölve a
malaczot és paprikás lében, a másik ropogósra sütve nyárson.
Rétesben, bélesben, s a toroczkói «somodi»-ban pedig a hány ember,
annyifélét kiván. Tisztelendőnek, biró uramnak saját kedvencz
ételeik vannak, a mikről nem szabad megfeledkezni. Az egyik tanár
is, tiszteletes Vernezs uram, kivételt képez. – Magában a családban
a legöregebb bátya egész háza népével együtt vegetarianus. Azoknak
csak növényi eledelt szabad feladni; ők soha hust nem esznek. És a
többiek, kik velük egy asztalnál lakomáznak, nem akadnak fel e
különösségben; nem boszantják őket kinálgatásaikkal, nem
gúnyolódnak velük: ők a mellett egészségesek és meg vannak
elégedve.</p>
<p>A tanár azonban nem veszi igénybe a maga részére a gyülekezet
tolerantiáját. Vernezs uram hódítani, küzdeni és téríteni akar a
maga meggyőződései mellett. Ő a környékbeli vegetarianusok doktora
és patriarchája. Csak a csontja meg a bőre; de az eltörhetlen csont
és elviselhetlen bőr, a minek semmi sem árt meg. Ő az igazi
orthodox vegetarianus! Még a növényfélét is csak nyersen eszi, soha
se megfőve, vagy sütve. Az ő osztályrésze a gazdag lakománál
vékonyra szelt retek, hosszúra hasgatott murok; élő állattól nem
fogad el egyebet, csak a mézet. Kenyerét apró derczepogácsák
képezik, minőket gazdasszonyaink kenyérélesztőül szoktak megaszalni
a napon. S minthogy épen Áron bátya mellé került az asztalnál, még
kötődik vele, kinálgatva őt a nyers sárgarépájával, a mit ez,
nemzeti büszkeségből, utál akármi alakban.</p>
<p>Blanka ájtatos kegyelettel figyel e rendkívüliségre; azt hiszi,
hogy ez valami vallásos fogadalom. Áron bátya, ki <span class=
"pagenum"><a name="Page_7" id="Page_7">-7-</a></span> vele szemben
ül, észreveszi ezt a gondolatot az arczáról, s nevetve mond
neki:</p>
<p>– Azt ne gondold ám valahogy, drága briliántom, hogy a nyers
gyökérevés a hitágazatunkhoz tartozik, mert akkor én rég
kikeresztelkedtem volna belőle; vagy elmentem volna egy olyan
világrészbe, a hol a fán terem a rostélyos.</p>
<p>S hogy hitvallása becsületét megmentse, kapott is a tányérjára
egy olyan darab sült hust, mint maga a tányér, a miből a piros lé
kiszivárgott, a mint a villát beleszúrta.</p>
<p>– A ki pedig az állat vérét megkóstolja, mondá a tanár, az az
embervérre is rászomjazik.</p>
<p>– Már pedig a tanár úr lakomáiról szoktak a vendégek véres
szájjal hazajönni, vágott neki vissza Áron bátya.</p>
<p>S minthogy e fölött az egész asztal népe nevetett, Áron bátya
megmagyarázta a czélzás értelmét Blankának. Vernezs tiszteletes
úrnak keresztneve is van: Lajosnak híják; a nevenapját ő is meg
szokta tartani; a vendégeinek olyankor felhord mindent, a mi csak
jó és drága: nyers murkot, burgonyát, zöld mandulát, borsót s végül
egy tál jó érett paradicsomalmát. A ki ebből eszik, bizony véres
lesz tőle a szája.</p>
<p>A tanár úr ezt is komolyan vette.</p>
<p>– Csak egy évig laknék ön a növények országában, soha sem
kivánkoznék onnan többé vissza.</p>
<p>– Hiszen én is szeretem a növényt – a sült mellé, mondá Áron
bátya, kezébe fogva egyet azon szárastul föltett zöld hagymák
közül, a mik különösen az ő számára voltak rendeltetve.</p>
<p>– És tudja-e ön, szólt a tanár, hogy azon hagyma, mely ez
évszakban már ritkaság s egyedül az ön kedveért termesztetik,
egyike a legritkább növényeknek, a mik egy botanikus érdekeltségét
felkölthetik: ez az «allium obliquum», a mi egész Európában nem jön
elő másutt vadon, mint a tordai hasadékban. Bölcsője az Euphrat
vidéke. Valószinűleg Carus Cæsar legiói hozták onnan magukkal, azok
honosították meg Salinopolis vidékén. <span class=
"pagenum"><a name="Page_8" id="Page_8">-8-</a></span></p>
<p>Áron bátya bekapta a hagymát.</p>
<p>– Né! bizonyára mondom, valóságos perzsiai íze vagyon neki.
Mintha csak ahajt szakították volna Semiramis kertjéből. Kóstold
meg rózsaszálom, milyen fölséges.</p>
<p>Ez a kinálás Blankának szólt.</p>
<p>Csak akkora kis hagyma volt az, mint a legkisebb mogyoró.</p>
<p>És mégis, mikor Blanka mosolygó ajkaihoz vitte Semiramis és
Vasthi királynő kedvenczét, nagy, beszélő szemeivel Manasséra
tekinte félre.</p>
<p>S csak hárman értették meg e tekintetet: ő, Manassé és Áron
bátya.</p>
<p>Mert Semiramis és Vasthi királynők óta mind a mai napig mindig a
Salamon pecsétje volt a női ajkon a hagyma.</p>
<p>Vasthi királynő azzal veszté el koronáját, hogy férje, Ahasvér
király hivására azt izente neki vissza: «ma hagymát ettem».</p>
<p>– «Mi ketten» ne féljünk tőle, szólt ravaszul hunyorogva Áron.
Én élhetek vele holtig, te pedig tizenegy hétig.</p>
<p>Blanka elértette azt. A Székelykő völgyében a vőlegény és
menyasszony az eljegyzés idején át végtől végig az utolsó napig
tanulják egymást – tisztelni. Az első csókot az esküvő után
váltják.</p>
<p>Anna segélyére akart sietni Blankának: most már ő is elértette a
példálózást.</p>
<p>– Áron bá! Az nem lesz olyan hosszú idő.</p>
<p>– Nézd, a kedves galambocska, hogy akarja tanítani a vén
baglyot: merre kelljen botorkázni a sötétben? Hát számláljunk, édes
mézem. Holnap bejelentjük az esperesnek, hogy Blanka hugunk
egyházközségünkbe akar átlépni; a törvény azt rendeli, hogy két hét
mulva újra meg kell jelennie ugyanott s ismételni elébbi
elhatározását. Ez két hét. Aztán jön hat hét a válóperre. Egy
krajczárral sem adják alább. Ez már nyolcz. Aztán még a
<span class="pagenum"><a name="Page_9" id="Page_9">-9-</a></span>
háromszori kihirdetés. Tizenegy. Bizony hetvenhét napig lesz te
neked éjjeli, nappali társad a mi kedves virágszálunk.</p>
<p>Mire Blanka és Anna szerelmesen megölelték egymást.</p>
<p>Blanka nem is lett rossz kedvű.</p>
<p>– És én még öt napot adok hozzá.</p>
<p>– Hogy hogy?</p>
<p>– Úgy, hogy én nem megyek holnap mindjárt az esperes úrhoz,
hanem megvárom előbb a vasárnapot; elmegyek a ti egyházatokba,
végig hallgatom a szertartást s csak azután nyilatkoztatom ki, hogy
híve akarok lenni e gyülekezetnek.</p>
<p>Áron csak elbámult ezen az okos beszéden. Sehogy sem illett az
arra az ártatlan, semmi bölcseségre nem formáltatott ajkakra, a mik
azt elmondták.</p>
<p>– Hallja ezt, nagytiszteletű úr! szólt oda az esperesnek. A mi
oltári szentségünk nem akar egyik templomból a másikba átköltözni,
a míg meg nem tudja, hogy ott mi lakik? Bizonyosan nagyon
megrémítgethették szegénykét, a kik le akarták beszélni. Hogy mi
kis gyermekek vérét használjuk az áldozathoz? Hogy a Bafomet
bálványt térdepeljük körül? Hogy a Jézus Krisztusnak, a mi
szerelmes urunknak viaszkból épített alakját gombostűkkel
szurkáljuk szive táján?</p>
<p>– Eredj, nagy bolond vagy Áron! csattant fel erre Anna, s
meghajítá bátyját egy kis galambkával. (Szokása volt asztal fölött
kenyérgalacsinokból apró madárkákat alkotni remeklő ügyes ujjakkal,
és futó nyulacskákat, egérkéket. Egy ilyen plasztikus alakot
hajított Áron felé.)</p>
<p>– Senki sem szólt mi rólunk Blankának semmi rosszat, mondá Anna;
de Manassé bizonyára megmondá neki, mikor a kezét megkérte, hogy a
mi egyházunk nem átjáró ház találkozni akaró szivek számára; nem
asylum más vallás elitéltjeinek. Ismerje meg elébb az Istent és az
embert, kivel e ház megtelik: azután kérjen benne magának helyet.
<span class="pagenum"><a name="Page_10" id=
"Page_10">-10-</a></span></p>
<p>Blanka elbámulva tekinte Annára.</p>
<p>– De hát hogy tudod te ezt, hogy Manassé hozzám így szólt?
Egyedül voltunk; sík tenger közepén; száz meg száz mérföldre innen.
Se madár, se felhő nem járt fölöttünk, hogy elhozhatta volna
hozzád, a mit Manassé beszélt.</p>
<p>– Hát nem tudod, hogy nekünk kettőnknek van egy lelkünk? mondá
Anna, s aztán kezét az asztalon átnyujtva Manassénak, sokáig néztek
egymás szemébe, azzal a mondhatlan gyönyörérzettel, a miben egy
kétfelé osztott lélek kéjeleg, midőn saját felével ismét
összetalálkozik.</p>
<p>A nagytiszteletű úr kenetteljes áldomása ismét helyreüté a
derült hangulatot; költői virágokat s bibliai forgácsokat használt
hozzá; – igen szép toaszt volt.</p>
<p>Mire az áldomások egész sorozata következett, vigak és
lelkesültek, egyszerűek és felczikornyázottak; és egyetlen egy hang
el nem árulta az egész asztal fölött, hogy a mai nap ünnepélye
több, mint egy vidám eljegyzési lakoma: – ez egy komoly népünnep, a
Toroczkó és a dakoromán felkelők közötti békekötés áldomása.
Mindenki tudta, hogy az egyetlen vendég előtt ezt el kell titkolni,
– a míg lehet.</p>
<h3>III.</h3>
<p>– Tehát nyolczvankét napig leszek a te éjjeli-nappali társad!
szólt Blanka, Annát szivéhez ölelve, midőn késő éjjel kis
hálószobájukban egyedül maradtak.</p>
<p>Úgy örült annak a gondolatnak, mint egy gyermek.</p>
<p>S a hogy a gyermek szokta, első dolga volt annak a kis szobának,
mely új otthona lett és lesz sokáig, minden titkaival
megismerkedni.</p>
<p>Megismerkedett a könyvekkel, a mik Anna asztalán sorba voltak
rakva. Az rá nézve mind érdekes ujdonság volt. (Ő előtte oly
gondosan eltitkolták eddig, hogy van magyar irodalom a világon.)
Azután a himzeteket kutatta <span class="pagenum"><a name="Page_11"
id="Page_11">-11-</a></span> föl. Azután Anna kanári madarával
ismerkedett meg, mely a lámpavilágra egyszerre elkezdett énekelni.
Majd meg előkutatta valahonnan társnéja rajzmappáját. Anna igen
szépen rajzolt, aquarelljei remekek voltak. Hogyne? neki mindent
kell tudni, a mit Manassé tud, hiszen egy lelkük van. A szoba falai
is mind az ő rajzaival vannak tele, igen egyszerű fekete rámákban.
Oh mi kedveseknek találja azokat Blanka! Nem győzi őket végignézni.
Hiába unszolja Anna a lefekvésre; késő már az éj! Azt mondja, nem
álmos. Mindent meg akar látni előbb.</p>
<p>Egyszer aztán visszadöbben. A lélekzete eláll. Egy kis tojásdad,
gömbölyü rámában pillantott meg egy képet, melynek látása vérét
megfagyasztja. Egy szép, eszményi férfiarcz. Az ecset, mely azt
lefesté, szeretet melegéről tanuskodik. Élethűség és eszményítés
találkozik benne. A szemek ragyognak, az arcz büszkén mosolyog, az
egész tekintet csábít. Ez Vajdár Benjámin képe.</p>
<p>Sírbolti rém nem ijesztheté meg Blankát jobban, mint ez a
kép.</p>
<p>Hát még e rejtett paradicsomba is be tudott az jutni, hogy ott
is üldözze őt!</p>
<p>Anna észrevette Blanka arczán az önkénytelen indulatkifejezést,
s mikor annak zavart tekintetével találkozott, mélyen
felsóhajtott:</p>
<p>– Manassé szólt neked ő felőle?</p>
<p>– Én ismerem őt jól; szólt Blanka, s nem birta idegeiről
eltiltani a borzadály végigreszketését.</p>
<p>A leány két összetett kezébe szorítva Blanka kezét, könyörgött
neki oly gyöngéd, oly búbánattelt hangon:</p>
<p>– Oh kérlek, ha valami rosszat tudsz felőle, ne mondd el azt
nekem!</p>
<p>– Te most is szereted őt? kérdé Blanka, szánalommal és
megrettenéssel.</p>
<p>Anna ágya szélére roskadt, s két kezét térdei közé szorítá.
Szép, göndör fürtei, mint a gyászfűz ágai a síremléket, takarták el
arczát. <span class="pagenum"><a name="Page_12" id=
"Page_12">-12-</a></span></p>
<p>– Ő engem megölt. Ő sok olyant tett, a mit férfinak, becsületes
embernek nem szabad tenni; és én még sem tudom gyűlölni. «Tegnap
még szerettelek, holnap már gyűlölni foglak!» Lehet azt mondani,
lehet azt megtenni; de nem lehet azt – érzeni.</p>
<p>– Szegény Annám! suttogá Blanka, s eltakarta arczát e kép elől,
mint a ki fájós szemét őrzi a szúró lámpafénytől.</p>
<p>– Én tudom, hogy ő becstelen! szólt titkos suttogás hangján
Anna. Asszonyok vannak itt, kik mindent elmondanak. Azt hiszik,
meggyógyítanak vele. Mit ér az? A ki igazán beteg, nem lehet azt
rábeszéléssel meggyógyítani. Hányan voltak már, a kik vártak egy
messze elutazott alakra. Vártak rá, míg az körülutazza a földet, a
világot, s várták, hogy a ki az egyik égsark felé elment, a másik
felől majd visszajön. És azalatt nem szüntek meg szeretni.</p>
<p>– Ha csak a földgömb feküdne köztetek! súgá Blanka.</p>
<p>– Igaz! mondá Anna, arczát a tenyerébe nyugtatva. A földgömb nem
olyan véghetetlen, mint egy bűbájos arcz, mely két szív közé áll.
Azt nehezebb körülvitorlázni, mint a világot. Az hosszabb út, mint
a tengerészeké.</p>
<p>– S ha csak egy bűbájos arcz állna köztetek, rebegé Blanka,
leülve Anna mellé, s annak a fejét keblére vonva.</p>
<p>– Azt is tudom. Az egész világ áll közöttünk. Az ég és a pokol.
A becsület, hit, hazaszeretet minden törvénye szakít el egymástól
minket. Én nem mehetek oda, a hova ő. De ő jöhet oda, a hol én
vagyok.</p>
<p>– Te azt hiszed?</p>
<p>– Mint az egy Istent! szólt fellángoló szemekkel Anna. Nem. Azt
nem remélem, hogy valaha boldogok lehessünk együtt; hogy ő nekem
valaha bármi örömet adhasson. Ahhoz nincs hitem. De hiszem,
bizonyos vagyok felőle, hogy az út, melyen ő elindult, ide, e ház
küszöbéhez visszavezet, hiszem azt, hogy egykor összetörve,
megalázva, az egész világtól gyűlölve, eltaszítva, ide fog
vánszorogni az utolsó menedékéhez. És akkor az, a kit senki
<span class="pagenum"><a name="Page_13" id=
"Page_13">-13-</a></span> se szeret többé: fog találni egy szivet,
a ki soha se szünt meg őt szeretni; s a kinek akkor nem lesz egyéb
életgondja, mint az ő sebeit, a miket a világból elhozott,
begyógyítani, s a szennyfoltokat, a miket homlokán elhozott,
letisztogatni. Ez az én erős hitem!</p>
<p>S e szónál a leány alakja felmagasodott és arcza ragyogott.</p>
<p>Egy angyal, a ki egy ördögöt szeret!</p>
<p>– Lásd, szólt Blankának, a képre mutatva, mely most is
immortelle-koszorúval volt körülfonva. Ez a kép itt szobámban
(akarata ellen), tanuvallomást tesz mindennap arról, hogy a mi
családunkban mily végtelen nagy a szeretet. Testvéreim mind
gyűlölik őt, és mégis, mert tudják, hogy én még most is szeretem,
nem dobják e képet a tűzbe, a pocsolyába: itt hagyják szobámban.
Nem bántanak meg azzal, hogy egy más alakot hozzanak elém, a ki
nálánál jobb, hogy őt elfeledtessék velem. Tudják, hogy mennyire
szeretem, s kimélik azt, a mit más meg sem ért. Oh, kérlek, ha
neked is van okod őt gyűlölni, tűrd el az ittlétét, a hogy a
többiek eltűrik és ne lásd meg!</p>
<p>És Blanka most még jobban gyűlölte azt az embert. Eszébe jutott
a szép Cyrene s összehasonlítást tett a két alak között. Hogy amaz
maradhatott a győztes!</p>
<p>– De lásd: én sem vagyok háládatlan irántatok, szólt mosolygó
arczczal Anna. Nem lát engem senki kisírt szemmel; nem keverem
senki jókedvébe sóhajtozásimat. Derült vagyok, érdekel minden, a mi
körülöttem történik. Arczom sem ijeszt meg senkit panaszt tevő
halványságával. Nézd, milyen piros vagyok: akár csak te magad.</p>
<p>S Blankát a tükör elé vonva, odaszorítá arczát annak az
arczához, s aztán vitatkoztak egymással, hogy melyikük
pirosabb?</p>
<p>– Pedig te boldog vagy. És boldog fogsz lenni! mondá a leány.
Manassé paradicsommá teszi rád nézve a földet. Oh, ha te őt egyszer
úgy megismered, egész a szive fenekéig, a hogy én ismerem.
<span class="pagenum"><a name="Page_14" id=
"Page_14">-14-</a></span></p>
<p>Blanka nem állhatta meg, hogy gyöngén el ne nevesse magát. A
nővér jobban akarja ismerni testvérét, mint ő: a szerető!</p>
<p>Anna pedig elkomolyult.</p>
<p>– Tán nem hiszed? Láttad őt már haragudni? Ellenféllel szemközt
állni?</p>
<p>– Láttam.</p>
<p>– S mit tett akkor?</p>
<p>– Homlokán két égő folt támadt olyankor.</p>
<p>– Az, az! És tovább?</p>
<p>– Szemei kigyulladtak, arcza kővé látszott meredni; melle
küzdött a rajta fekvő rémmel, míg lassan ő lett a győztes;
arczvonásai kiderültek, elmosolyodott s aztán hideg vérrel szólt
tovább.</p>
<p>– Akkor nem láttad még az igazi szenvedély arczát nála, a hogy
én láttam őt, mikor az őt megbántott erős férfit félkézzel felkapta
övénél fogva s úgy vágta a lábaihoz, hogy egész atyafiságának
kellett összefutni, hogy őt fölszedje a földről. Mikor haragjában
szól, megrettent vele egy sokaságot, s minden fegyver úgy otthon
van kezében, hogy meg nem mérkőzhetik vele senki. Ugy-e, ilyennek
te nem ismerted őt még?</p>
<p>– Nem; szólt Blanka elámulva.</p>
<p>– És lásd, mikor a gyász megesett házunkon, a mi menyasszonyi
koszorumra az özvegyi fátyolt akasztá, egész családunkban nagy
felháborodás támadt. Bátyáim esküdtek, hogy megölik azt az embert,
a hol összetalálkoznak vele. Csak Manassé hallgatott. A többieket
nem kisérlém megengesztelni. Tudtam, hogy haragjuk őszinte ugyan, s
ha megsértőjüket kézrekaphatnák, annak rossz vége lenne. De ők nem
mennek utána a világba, hogy őt keressék. Toroczkói embernek már
Erdélyből kimenni is: külföldi út; Bécsbe, Rómába erővel sem hagyja
az magát vinni. Hanem Manassé bizonyosan találkozni fog vele; egy
városban laknak, egy világkörben élnek, utaik keresztezik egymást.
És ő hallgat. Őt vettem elő. Szobájába <span class=
"pagenum"><a name="Page_15" id="Page_15">-15-</a></span> mentem;
még rajtam volt a menyasszonyi ruhám. Manassé útra készült; épen
egy pár pisztolyt akart eltenni tokjába. Az egyik pisztoly a
kezében volt. Én odamentem hozzá, vállára borultam s azt mondtam
neki: «Manassé, lelkem! Fogadd meg nekem, hogy nem ölöd meg azt az
embert; nem pusztítod el nyomorultul! Mert az énnekem fájna.»
Manassé rám nézett, úgy, a hogy te mondod: lángoló szemekkel;
homlokán az a két vörös folt kigyulladt, arcza olyanná lett, mint
egy márványszobor, s a míg melle zihálva küzdött a rajta fekvő
dæmonnal, az alatt annak a pisztolynak a csöve, a mit kezében
tartott, e szörnyű önküzdelem közben rettentő öklei között
meghajlott, mint egy viaszgyertya, és úgy maradt. Én bámultam és
kaczagtam, «lásd, nem is lőhetnél vele többet! Isten és önmagad
álltok mellettem: ne öld meg, ne pusztítsd el». És akkor megölelt,
megcsókolt, s aztán öklét feltartott hüvelykujjával égnek emelve,
mondá: «Fogadom neked, hogy nem ölöm meg, nem pusztítom el őt,
mivel hogy az a te szivednek fájna!»</p>
<p>Mennyire felmagasodott Blanka lelkében e vallomás alatt Manassé
alakja! Eddig csak felét látta annak. Az ikertestvér lelke volt a
kiegészítő rész. Eddig csak bámulat tárgya volt előtte az önuralom,
melylyel Manassé a boszúállást elutasítá magától; azt hitte, rideg,
vallásos dogma annak a kútfeje: most aztán megtudta, hogy a mi azt
az elátkozott embert védelmezi, a mi azt, mint az Iliász és a
Niebelungen hőseit sérthetlenné teszi, az egy szeretni soha meg nem
szünő szívnek örök varázslata; egy sóhaj, egy néma imádság burkolja
körül az átkozott dæmont, a mit kard, golyó keresztül nem járhat.
Manassé a szerető nővérnek adott fogadalmat emelte hitágazattá.</p>
<p>Most már imádta őt az asszony. <span class="pagenum"><a name=
"Page_16" id="Page_16">-16-</a></span></p>
<h3>IV.</h3>
<p>Blanka boldogsága Utopiáját találta fel az Annával megosztott
kis szobácskában.</p>
<p>Nem is gondolunk arra, minő kincs két rokonszenves nő egymásra
nézve.</p>
<p>Szeretőt találni: mindennapi dolog; de testvért találni: a sors
kegyenczei számára tartogatott szerencse.</p>
<p>A ki előtt egy nő, szivének legrejtettebb titkait elmondhatja, s
a ki azt megérti: azokat az ezerféle apró bajait a női szívnek, a
miknek felfogásához még a legodaadóbb férfikedélyben is hiányzik az
érzék; azokat a nevezetes gondokat, a mik a férfira nézve bohó
semmiségek, de miket egy másik nő teljes értékükben méltányolni
tud. Aztán a leghívebb, a legszeretőbb férfi is nem ismer
egyenjoguságot: ha meghallgatja is a szeretett nő panaszait,
aggodalmait, ha talál is rájuk vigasztalást, de a maga baját
viszont nem panaszolja el neki; nem engedi a homlokát elülő felhők
titkait kitalálni; búját, keservét tartogatja magának; megcsalt
reményeket, megtorolhatlan sértéseket büszke elmondani az ő
szerelmese előtt; bezárja a száját s csak magában évődik; – míg a
rokonszenves nőszív a vele közlött panaszra a saját panaszával
felel, kitárja a maga világát, engedi a testvérlelket egészen
beleköltözködni.</p>
<p>Blanka és Anna egész hajnalig nem aludtak el; mindig volt
egymásnak mit beszélniök, alig várhatták, hogy a selyemszálakat, a
mik éltük eseményeit képezték, úgy keresztül-kasul szőjék egymáson,
hogy azokból utoljára egy szétbonthatlan mintarajz alakuljon.</p>
<p>Hogy közleményeikben Manassé és Benjamin volt a két főalak, az
természetes. Mindketten megegyeztek végre abban, hogy a ki
Benjamint oda fogja kényszeríteni, a hol őt Anna akarja látni, az
Manassé leend.</p>
<p>Hanem azért mégis felébredt Blanka, mikor az első napsugár
besütött az ablakán s az ódon üvegkarikákon <span class=
"pagenum"><a name="Page_17" id="Page_17">-17-</a></span> keresztül
biborpiros világát odaveté az ő ágyára. Annát is felkölté.</p>
<p>– Nézd, már hajnal van.</p>
<p>– Pihenj még édes; súgá neki Anna; ez még csak az «első hajnal».
– A Keresztesmezőn jött még csak fel a nap.</p>
<p>S néhány percz mulva eltünt a biborsugár a falról, s ismét úgy
lett, mintha bealkonyult volna. Blanka szempilláit lecsukta az
álomtündér.</p>
<p>Jó egy óra mulva aztán Anna ébreszté fel őt.</p>
<p>– Most van nálunk hajnal, kedves.</p>
<p>Akkor villant ki az első lángsugár a Székelykő fölött, s most
már Anna vánkosaira sütött az.</p>
<p>Toroczkón kétszer látják a napot felkelni, nem kell e
tüneményért Ava Saxa szikla előfokára vándorolni.</p>
<p>A férfiak már nem voltak otthon a háznál, mikor Blanka és Anna
hálószobájukból előjöttek. Manasséról azt mondták, hogy a családi
birtok ügyeinek rendezésében jár. Annál nagyobb dolga is volt:
elrendezni a békeegyezményt szülöttevárosa és a dákoromán fölkelők
között.</p>
<p>Reggelizés után a meleg őszi verőfényen kisétált a két fiatal
hölgy a kastély parkjába, melynek berendezése műértő kézről
tanuskodott. Apró mulatóházak, darázskőből rakott grották,
teleültetve havasi virággal, csörgeteg patakok, hattyúktól átszelt
halastavak élénkíték az őspagonyt; a remontanrózsák utóvirágai
búcsúztak a muló esztendőtől, s százados vadszőlőtő még sárguló
lombbal koszoruzta be az óriási tölgyfát, mikor már annak a saját
levelei rég lehulltak. S ez a tölgyfa takarja be azt a csendes
halmot, hol az apa és anya hamvai nyugszanak. Előtte egy fehér
obeliszk áll, azon e szók: «a legjobb szülőknek!» s alatta a
kilencz testvér neve. Azt a tölgyfát pedig még a nagyapa kedvencz
szajkója ültette. A fecsegő madár mikor gazdáját eltemették, utána
ment, s a domboldalba, a hova eltünni látta, egy makkot dugott el a
csőrével: abból nőtt a tölgyfa. Minden fának, minden kődarabnak
története <span class="pagenum"><a name="Page_18" id=
"Page_18">-18-</a></span> van itt, s egy-egy mohos szikladarab
emléke felvezet az Árpádok és első honfoglalók korszakáig.</p>
<p>Majd a nyáron, a nagy pünkösdi népünnep alkalmával el fogják
vezetni Blankát a Székelykő tetejére is, a hol az ősi Székelyvár
utolsó sánczfala fönnáll még, a miről annyi hősrege beszél, annyi
népmonda dalol még. A magyar nép legrégibb mythoszának bölcsője,
oltára ez a völgy, ez a bércz.</p>
<p>Dobszó szakítja félbe a beszélgetést.</p>
<p>A «Kő» felől, porfelleget verve közelít egy harczias csapat.
Blanka és Anna a parkot átszelő patak hidjára felállva nézik az
előttük elvonulókat.</p>
<p>A toroczkói nemzetőr dandár két szakasza az, mely a megkötött
békefrigy után a sziklaszoros oltalmából visszatér. Egyik szakasz
hajlott korú férfiakból áll, a másik tizenhat éven aluli ifjakból.
A mi e két életkor közé esik, az elment honvédnek. Jól vannak
fegyverezve mind: hogy miként látták el magukat szuronyos
lőfegyverekkel? az Áron bátya titka. Felvonulásuk példaszerü és a
rendes csapatokhoz illő. Az ifjak szakasza az akkori idők harczi
indulóját énekli.</p>
<p>Blanka tenyerébe tapsol, azt gondolja, népies mulatság ez.</p>
<p>Pedig ha Manassé közbe nem jön, ma és holnap ez éneklő ifjak egy
harmada ott festi vérével a Kő patakának megáradt habjait.</p>
<p>Most aztán az a kis sziklaöböl akár egy bűvös üvegharang alá
volna letakarva. A négy égsark felől mindenünnen fognak felé
tódulni a pokoltól szabadon eresztett szörnyetegek. Ezt bűvkör
veszi körül, nem törhetnek át rajta. Szétmállanak, köddé válnak,
mikor határát érintik.</p>
<p>Az alatt a sziklasziget boldog védenczének elég ideje marad uj
hazáját megismerni.</p>
<p>Mindenütt együtt járnak Annával s az minden háznál otthon van. A
holdsziget városkája sajátszerű kis telep ezen a világon.
<span class="pagenum"><a name="Page_19" id=
"Page_19">-19-</a></span></p>
<p>Magára hagyatva; körülvéve elhanyagolt, messze visszaesett
idegen népfajtól, mely faviskókban lakik, rongyban jár, sötétségben
lát; – e kis darab föld egy önmagából született kultura telepe.</p>
<p>Minden saját teremtménye, mint Japánnak, Chinának, vagy az Inkák
birodalmának.</p>
<p>Rendes város, a melyben nincs se prókátor, se orvos. S a pört
mégis eligazítják s a nyavalyát mégis meggyógyítják. Boltja nincs,
de azért mindent megtalálni benne, a mi az élet kényelmére
szükséges. Ismeri a pompát, a fényüzést: de azt mind maga állítja
elő; a határán túl nem kér senkitől semmit. Szeret jól élni,
vigadni: de egyetlen csapszéke nincsen! az idegen számára
vendégfogadó minden ház; az ottlakó pedig mit keresne a
korcsmában?</p>
<p>Azt mondják, hogy lakói valaha (ötszáz év előtt) németek voltak,
eisenwürzeli települők; de most a legtisztább, a leghibátlanabb
magyar nyelvet beszélik.</p>
<p>S a kis maroknyi népnek tanodái vannak, mikben philosophiát és
költészetet oktatnak. Külön osztályuk van a mechanikai és technikai
tanulmányokra. Leánynöveldéjük legrégibb az országban.</p>
<p>Blanka elbámult, mikor meglátogatta a szegény nép gazdagságát.
Mert az gazdagság.</p>
<p>Alacsony házikó a gymnasium és növelde. Valahány angol utazó ott
járt, mind belecsapta még a homlokát a bejárat alacsony
szemöldökfájába. Mert valamennyit figyelmeztették bár előre a
bemenetkor, hogy vigyázzon az ajtóra: azt őseik háromszáz év előtt
apró emberek számára építették; de a mint odabenn az egyszerű
parasztfiukat a classicusokból felelni s a parasztleányokat
zongorázni hallotta, bámulatában mind elfeledte a fejét kijövetkor
aláhuzni.</p>
<p>Szerencsére Blanka nem nőtt olyan magasnak.</p>
<p>S a kis sziklaváros nem éri be azzal, hogy a maga gyermekeit
nevelje, még idegeneknek is menedéket tár fel. <span class=
"pagenum"><a name="Page_20" id="Page_20">-20-</a></span> Szegény
székely fiuk messze földről vándorolnak Toroczkóra s ott adnak
nekik ingyen kenyeret és tudományt.</p>
<p>S hogy mulatsága se hiányozzék a kis szigettanyának, még azon a
héten szombat este, azok az emberek, a kik egész héten át
dolgoztak, ellenség előtt álltak, Blanka tiszteletére nagyszerű
hangversenyt rendeztek ott abban a tanodaházban, hogy arra a
herczegi úrhölgy azt mondá, hogy olyan szépet nem hallott
életében.</p>
<p>– Látod, mond Anna, ez a mi Scala-szinházunk!</p>
<h3>V.</h3>
<p>Blanka egészen új életmódot talált maga előtt: teljes ellentétét
az eddiginek.</p>
<p>A Cagliari-palotában egyedül, elhagyottan élt, a világtól
számkivetetten; környezete zsoldért hizelkedő, alattomban ellene
áskálódó, kémkedő, renyhe had. Egyedüli látogatója a csábító szép
kisértet, a vetélytársnő, a bűbájos dæmon; hálótársnője a zengő
szoborkép; künn a társaságban cselszövény, hazug barátság,
álszenteskedés, hizelgő irigység, s áldozatai fölött kaczagó
boszúvágy. – A templomban bársonyba öltözött hölgyek, kik az
imakönyvbe nézve suttognak egymáshoz forró szerelmi kalandokra s
jéghideg politikai merényletekre kiadott jelszavakat: míg fenn a
chorusban magasztos hangok éneklik Palestrina himnuszait, s azalatt
a reducik a pápák síremlékeihez köszörülik orgyilkaik pengéjét.</p>
<p>Itt pedig egy közös házban lakó testvércsalád, melynek minden
tagja munkában tölti el a napot s jól megszolgált kenyerét a közös
asztalra felhordja. Minden öröm és gond közös mindenkivel. Az új
családtag pedig kegyencze mindenkinek, a kinek az első belépése óta
a ház küszöbén kedvét keresi a ház apraja és nagyja. Még dolgot is
találnak a számára: tudják, hogy neki ez is öröm lesz. Az első
naptól kezdve úgy szeretett volna segíteni mindenkinek: a konyhán
sütni, főzni, a kertben a konyhanövényeket télire <span class=
"pagenum"><a name="Page_21" id="Page_21">-21-</a></span> elrakni; a
majorházban a baromfiakat etetni; odabenn a gyermekek számára ruhát
szabni, varrni; – de ezt mind nem engedték neki. Ehhez vannak
mások, a kik jobban értenek. Találtak aztán ki a számára valamit, a
mi egészen neki való volt. A családi számvivőséget. Kapott egy nagy
könyvet, a mibe az ő feladata volt följegyezni a napi kiadásokat, a
mosásba adott fehérneműt, a cselédek előlegezéseit, az apró
bevételeket és a többi. Valami prózai lélek számára végtelenül
unalmas feladat; de egy költői kedélynek valódi mulatság. Az annak
olyan, mint a szárazföld a tenger istennőinek. Az egymás alá rakott
számok: a sorok rímei s az egész teletölt oldal, végén a
«summá»-val (ha jól kiüt) a legsikerültebb poéma! (Mikor én mulatni
akarok, akkor én számadást csinálok.)</p>
<p>Következett aztán (a munkanapok végén) az Úrnak napja, a
vasárnap.</p>
<p>A mi után Blanka oly régen óhajtozott.</p>
<p>Egy ünnep abban a házban, a melyről Manassé azt mondta, hogy az
nem átjáró ház találkozót tartó szerelmesek számára.</p>
<p>Vajjon milyen lehet az ő templomuk? milyenek az ő
szertartásaik?</p>
<p>A ki Rómából jön, ugyan mire lehet az még kiváncsi templom
dolgában? Találhat-e az még a toroczkói völgykatlanban valami
újat?</p>
<p>Találhat.</p>
<p>Egyszerű fehérre meszelt négy fal, sima boltozattal. Két karzat
a két végében, közepén a szószék, az előtt az Úr asztala.</p>
<p>Férfiak és nők, legények és leányok mind külön ajtókon jönnek be
az Úrnak szentelt házba. Legelébb az ifju legények. Azok
elfoglalják a karzatokat, az orgona karzatát a tanulók. Azután
belépnek a családos férfiak életkor rende szerint. A legelső padsor
szemben a szószékkel az előljáróké, a nép elnevezése szerint a
«nagy fejüeké».</p>
<p>A szószék melletti baloldali padsorokat a város tekintélyes
<span class="pagenum"><a name="Page_22" id=
"Page_22">-22-</a></span> családjai foglalják el. A legelső pad
magával az Adorján-családdal teli van: egy másik a Zsakókkal,
harmadik a Boslákkal, kiknek neveit, mint alapítókét, az iskolák
aranykönyvei tartják megörökítve.</p>
<p>Blanka most látja a toroczkóiakat először ünnepi öltözeteikben.
Hétköznap durva munkásöltöny van rajtuk, a férfiakon a ködmen, az
asszonyokon a «muszuly».</p>
<p>Valami sajátságos, sehol másutt fel nem található viselet a
toroczkói, csupán egy város népe számára kigondolva: valami
vegyüléke a németnek és magyarnak.</p>
<p>Fekete, báránybőrrel prémezett dolmányok a férfiaknál, ezüst
foglalatú carniol és amethyszt-gombsorokkal, miknek nyitott eleje
közül kilátszik a finom bőrmellény, arra tarka czikornyák hímezve
selyemmel, aranyfonállal; a derekat tenyérnyi széles piros bőröv
szorítja át, szines szironynyal gyönyörűn kivarrva, s a délczeg
öltözet fölé van vetve panyókául a sujtásokban gazdag kaczagány,
magasra fölálló rókaprémgallérral, azt hatalmas ezüstcsattok
tartják összekapcsolva a mellen: két oldalt hat sor ezüst
boglár.</p>
<p>Ez a nép fényűző! Jól teszi! Saját tenyere izzadt értte, a miben
pompázik.</p>
<p>A mint a férfiak helyet foglaltak, jönnek a házas nők.</p>
<p>Páris minden divatja nevetséges erőködés ahhoz a fantáziához, a
mivel e földműves nép asszonyainak jelmezei dicsekesznek. A
menyecskék islógos ingpatyolatja, a csipkék, hímzetek, fodrozatok
remek összeállítása, az eszményi vállfüzők, zsinórövek, a prémes
palástok, a redőgazdag fersingek, a classicus ránczvetésű gereznák,
a selyem előkötények: kimeríthetlen változatait mutatják föl az
asszonyi szép izlésnek, a mit tökélyre emel a fekete csipke-főkötő,
festői hajlásokban átkötött fehér fátyolkendőjével.</p>
<p>Mikor a nők helyeiken ülnek, akkor jönnek be végre a negyedik,
hátulsó ajtón a hajadon leányok, egyszerre, párosával, s két oldalt
a nők háta mögött foglalnak helyet. <span class="pagenum"><a name=
"Page_23" id="Page_23">-23-</a></span> Utoljára jönnek a gyermekek.
Gyönyörű phalanx! Murillo és Bernini angyalai: csakhogy
elevenen.</p>
<p>Ez a toroczkói templom pompája!</p>
<p>Róma templomainak falai ragyognak a művész remekétől, de népe
rongyos és szurtos. A toroczkói imaház falai meztelenek, de népének
arcza ragyog a boldogságtól: az aranyat, a selymet, a dicsekedő
pompát nem a szent szobrok, hanem az emberek viselik.</p>
<p>Az volt a Canova, az volt a Michel Angelo, a ki ezt a kődarabot
kifaragta ilyen szobornak!</p>
<p>Egy durva, idomtalan kődarabot, mit a vaksors Ázsiából, vagy a
finn pusztákról, vagy ki tudja honnan, szeszélyében ide hajított.
Az «ember» boldogsága, a nép pompája az Isten házának legnagyobb
dicsősége!</p>
<p>Az egyszerű ének után a lelkész föllép a szószékbe s beszél a
gyülekezetnek – nem a csodákról, nem a mysteriumokról, hanem arról,
a mit mindenki megért: hazaszeretetről; embereknek egymás iránti
kötelességeiről, a munka áldásairól, Isten végtelen irgalmáról, a
jótetteknek önmagukban föltalált jutalmáról.</p>
<p>Imájában megemlíti Jézust, mint Istennek szerelmes fiát,
embereknek követendő mintaképét.</p>
<p>És nem tagadja meg az üdvöt és paradicsomot azoktól, a kik más
úton, más csillagok vezetése mellett indultak azt fölkeresni.</p>
<p>Azután hazabocsátja a gyülekezetet.</p>
<p>Legelébb eltávoznak az egyház vénei, a férfiak, akkor
felkerekednek a házasnők, s azok mögött akkor egyszerre előtünnek
Toroczkó drága kincsei: az eddig rejtve volt hajadonok.</p>
<p>Hat hosszú padsort töltenek meg egymás végtében.</p>
<p>Mintha a «szépek könyvei», az almanachok sorbaszedett
czím-arczképei elevenültek volna meg, úgy tünik elő száznál több
eszményi arcz és alak egy csoportban.</p>
<p>Viseletük harmonikus egysége a fehérnek. Fehér irhabőr ujjatlan
mente, fehér, kézcsuklóig érő bő patyolat ingujj, <span class=
"pagenum"><a name="Page_24" id="Page_24">-24-</a></span> fehér,
sűrűránczos fersing, s az arcz körülkötve fehér fátyolkendővel. S
az arczok ábrándképei a szépségnek, gyöngédek a színben, nemesek a
vonásokban, változatosak a kifejezésben, csak a szűz
szemérmetességben hasonlók egymáshoz, mintha mind egy családhoz
tartoznának.</p>
<p>Hanem a hosszu hófehér sorban aztán feltünik egy-egy fényalak.
Egy leány, a ki már menyasszony. Társnői fellegalakja között
ezeregyéjszakai tündér. Viganójának bíborpiros kösnyői;
aranynyal-ezüsttel gazdagon kihímzett vállfűzője, aranynyal áttört
piros zsinóröve; a vállait, nyakát, keblét elfedő széles gazdag
csipkék, az övébe feltűzött, hosszan lecsüggő színes selyemkendő, a
felhajtott orrú piros szattyáncsizmák, a kézcsuklóit szorító
gyöngyhímezett kösöntyük a népviselet remekét tüntetnék föl; de a
homlokára tett párta még ezen is túlemeli azt, a tenyérnyi széles
arany paszománt, mint egy korona fogja körül a ragyogó tekintetű
főt, körüllebegve vállig leomló tarka szalagoktól, a mik közül
büszkén kiválik az aranyvirágoktól rezgő mátkabokréta: a
menyasszony büszkesége.</p>
<p>Blanka nem állhatta meg, hogy egy ilyen szép menyasszonyt
templom után oda ne csaljon magához, apróra megbámulni
araköntösének ragyogó pompáját.</p>
<p>Mind igazi arany s igazi drágaság az.</p>
<p>És a mit az rejt: a szív is olyan arany és olyan drága.</p>
<p>Blanka azt látta, hogy itt százan vannak, a kik versenyeznek
vele szépségben és szívjóságban. Jó szerencse, hogy még sem
vetélytársak.</p>
<p>– Honnan veszi ez a nép ezt a pompát? kérdé Annától, bámulattól
elragadottan.</p>
<p>– Saját munkája ez mind.</p>
<p>– A csipkét, hímzésgazdagságot értem; ezt maga készíti: de hol
veszi ezt a rózsával és liliommal kevert arczszínt! e gyöngéd
modort, e szelid, finom hajlékonyságot?</p>
<p>– A toroczkói férfi nem engedi asszonyát, leányát durva munkába
elegyedni; nem küldi a mezőre dolgozni. <span class=
"pagenum"><a name="Page_25" id="Page_25">-25-</a></span> Kiméli és
őrzi a napsugártól. A nő csak házi munkát végez.</p>
<p>E szóban van a civilisatio ideálja kifejezve.</p>
<p>– De ha a toroczkói férfiak asszonyaik, leányaik finom szépségét
nem engedik a napsugártól elbarnulni, ha selyemben, csipkében,
aranyhímzett patyolatban járatják őket, ha növeldéket, tanodákat
tudnak fentartani, micsoda mesebeli tündér kölcsönöz nekik erre
elég gazdagságot? ezt kérdé Blanka Annától.</p>
<p>– Annak a tündérnek neve: a munka. Toroczkón, az Úr napjait
kivéve, nincs pihenő nap. Mikor a természet téli álmát aluszsza,
akkor a toroczkói férfiak lemennek a föld alá, ott folytatják a
munkát. Azok a füstokádó fekete sánczok az út hosszában az ő
kincstáraik: a vasbányák, a kohók. Több mint félezred év óta
hordják fel a vasat a bányákból s az messze földön hirhedett
legjobb vas. És minő fáradsággal termelik és készítik azt el!
Egyszerű, öneszükből feltalált gépeiket egyedül a patak hajtja, a
legtöbb munkát emberkéz végzi, századokról-századokra pihenés
nélkül. Ez az ő kincshordó tündérük. Nyáron át nehéz fáradsággal
mívelik a sziklába vágott szántóföldeiket, s ha rossz időjárás,
jégeső, fagy elpusztít mindent, a mit a föld fölött talált,
megmarad a mi a föld alatt van: a vas, s a mi az arany kalászban
elveszett, visszaadja a vas. Ez mindig egyformán terem, annak
mindig van ára. Toroczkónak vasba van vésve a multja, vasra van
építve a jövendője.</p>
<p>– És én azt hiszem, hogy az a vas benne van itt a légben, a
vízben, a növényben és az emberek szivében, lelkében is.</p>
<p>– Úgy van! felelt rá Anna büszkén.</p>
<p>Az ünnepélyes ájtatosság után Blanka felkérte Bertók és Áron
bátyáit, hogy menjenek el vele tanukul a lelkészhez. Ott kijelenté
áttérési szándékát. Tudtára lett adva, hogy két heti időt szabott a
törvény elhatározása meggondolására. Ha változatlan marad az,
jelenjen meg ott ismét. <span class="pagenum"><a name="Page_26" id=
"Page_26">-26-</a></span></p>
<p>– Még két hét! sóhajtott fel Blanka. S aztán még hat hét a
válóperig!</p>
<p>Áron meghallotta azt a sóhajtást.</p>
<p>– Én abból tudnék lealkudni valamit, ha nagyon szorítanók.</p>
<p>– Hogyan?</p>
<p>– A törvény azt rendeli, hogy annak, a ki válópert indít, vagy
itt kell lakni Erdélyben, vagy pedig itteni birtokosnak kell
lennie. Ha tehát itteni birtokos lennél, akkor nem kellene tovább
várnunk, mint míg a consistorium összeül, s kimondja, hogy a római
curia által hozott itéletet érvényesnek találja az elválásra nézve:
az újra összekelésre aztán nem kell engedély.</p>
<p>– Hát mit kellene tennünk?</p>
<p>– Valami kis viskót kellene megvásárolnod itt Toroczkón.</p>
<p>– De én nem tudom, hogy van-e nekem pénzem?</p>
<p>– Hogyne volna.</p>
<p>– Manassé mondta?</p>
<p>Áron meg volt akadva. Azt nem felelhette, hogy Manassé «mondta»,
mert ez hazugság lett volna: az igazat sem árulhatta el, hogy mit
látott és olvasott Manassé tárczájában? mert akkor minden egyébről
föl kellett volna világosítani Blankát; tehát igazi székely
óvatossággal azt felelte e kérdésre, hogy «mondódott».</p>
<p>Ennek aztán Blanka nagyon örült.</p>
<p>– Volna annyi pénzem, hogy megvehetnék rajta egy vasbányát?</p>
<p>– Micsoda? Te egy vasbányát akarsz venni? Te drága kincs.</p>
<p>– Igen. Manassénak hozományul. Ő azt mondta, hogy új pályát akar
kezdeni: bányász lesz.</p>
<p>– Tehát veszünk egy vasbányát; azt a te nevedre kereszteljük s
az akkor mindjárt gyémántbánya lesz.</p>
<p>A vétel még az nap megtörtént. Egyikét a városhoz legközelebb
<span class="pagenum"><a name="Page_27" id=
"Page_27">-27-</a></span> eső tárnáknak elkeresztelték Blanka
nevére, s kocsikon kimentek azt átvenni.</p>
<p>Maga Blanka is leszállt az aknába, új birtokát a föld alatt
megtekinteni.</p>
<p>Egész gyermek lett az örömtől.</p>
<p>Pedig biz a vasbánya nem valami költői képzelmet felmelegítő
látvány.</p>
<p>Estére az áldomását is megülték a birtokbavételnek. Mert az egy
Istent hivők és az angol puritánusok között az a nagy különbség
van, hogy a míg ezeknél a vasárnap a zárkózottság rideg napja,
addig amazoknál az öröm és vígasság határideje. Akkor a leányiskola
termeit kiürítik, átalakítják tánczteremmé, czigányt hozatnak s
hajadonok, menyecskék és ifjak esti harangszóig tánczolnak ártatlan
jókedvvel. Korcsma, tivornyaház e városban nincsen. A mulatság a
falu véneinek gyönyörködő szemlélete mellett folyt le.</p>
<p>Az Adorján-házban is mulatság volt tehát ezen a napon. A
bányavásár áldomását ülték. Áron bátyának is nagy kedve
csucsorodott, hogy lehetett tréfálni vele.</p>
<p>– Ma nem lehetne tőlem olyat kérni, a mit meg ne tennék.</p>
<p>Blanka és Anna szaván fogták szegényt.</p>
<p>Régóta suttogtak egymással titokban valamit, a mi a szemjárásból
s a félbeszakított beszédekből itélve, nyilván Áron bátya ellen
tervezett cselszövény volt.</p>
<p>Csaknem egyszerre szólalt meg mind a kettő.</p>
<p>– Áron bátya! szavadon fogunk.</p>
<p>– Meg kell tenned, a mire kérünk.</p>
<p>Most már Áron megszeppent. Igazi székely volt, a ki tudja, hogy
az igéret: adósság, s azért jó azzal takarékosan bánni.</p>
<p>– No – de csak egyet kérjetek, mert többet nem igértem.</p>
<p>A két hölgy egyik a másikat nézegette, hogy szóljon.</p>
<p>– No már tudom, hogy miben mesterkedtek? Látom <span class=
"pagenum"><a name="Page_28" id="Page_28">-28-</a></span> arról a te
fitos orrocskádról, Anikó hugocskám, hogy mi bolondra akarsz
rávenni? Azt akarod, hogy tánczoljam el az igaz székely
tánczot!</p>
<p>Az pedig egy igen furcsa táncz, arra a nótára, hogy: «Az én
csizmám disznóbűr!» Hires jó kedvének kell lenni a székelynek, hogy
azt valakinek bemutassa; mert az nagyon tréfás táncz. Komoly annak,
a ki járja, de a ki nézi, mindig kaczag rajta.</p>
<p>– Hamis a zuzád! Már el akarod velem járatni! Pedig megmondám,
hogy nem tánczolom el, míg lakadalom nem lesz a háznál. Csitt, te
leány! Szólj te asszony! Inkább a te kivánságod teljesüljön.</p>
<p>Blanka bátorságot vett magának a biztatást fölhasználni.</p>
<p>– Hát épen az én lakadalmamra akartunk valamit kérni.</p>
<p>– Mit hozzak rá gyémántom? Elhozzam a kolozsvári Salamon
bandáját? hozassak csimpolyást?</p>
<p>– Csak azt szeretném, ha együtt lenne akkor az egész
családunk.</p>
<p>– Hisz az meglesz.</p>
<p>– Dávid is?</p>
<p>– Az is itt lesz. Urlóbot kérünk neki három napra.</p>
<p>– Hát akkor az, a mire mi ketten kérünk tégedet: hogy – hívd meg
a lakadalmamra Zenóbiát is.</p>
<p>Az öreg székely azt gondolta, hogy ez elől az orozva tett
megtámadás elől legjobb menedék lesz a futásban. Megfordult s
megszaladt.</p>
<p>De a két asszonycseléd elfogta s nem ereszté ki a keze közül.
Exequálták rajta az igéretet.</p>
<p>Akkor aztán elkezdett alkudni.</p>
<p>– Inkább eltánczolom az igaz székely tánczot.</p>
<p>– Nem! Nem!</p>
<p>– Inkább elhozom a Salamon bandáját Kolozsvárról.</p>
<p>– Nem kell! Nem kell!</p>
<p>– Inkább elmegyek a püspökhöz, elhozom a dispensatiót
<span class="pagenum"><a name="Page_29" id=
"Page_29">-29-</a></span> a számodra, s két héttel megrövidítem a
várakozási időt.</p>
<p>Blanka aztán olyan szépen kérte.</p>
<p>– De mikor, látod, azt már nekem meg is igérted.</p>
<p>– Nagy bolondság volt tőlem! De még nagyobb tőled, hogy rá
emlékezel. Hiszen ha igértem, hát meg vagyok fogva. De látod,
Salométól sem volt szép, hogy apjától, Heródestől, Keresztelő János
fejét kérte ajándékba.</p>
<p>– De hisz én nem kérem tőled senkinek a fejét.</p>
<p>– Mit tudod te azt?</p>
<p>– Oh tedd meg a kedvemért.</p>
<p>Áron bátya megfenyegette keményen a görcsös mutatóujjával Anikó
hugát. Könnyű volt kitalálnia, hogy az beszélte el Blankának Dávid
és Zenóbia szerelmi idylljét: aztán meg azt is, hogy ebben a
családban Áron bátya a «tribunus plebis»; ő gyakorolja a «vetót», s
a melyik testvérének a házasságába bele nem egyezik, annak nehéz
állapotja van. Ezt kell meghódítani.</p>
<p>– De rögtön velünk kell jönnöd a szobánkba. Ki tudja, mikor
kapunk megint ilyen jó kedvedben. Mi már megirtuk a meghivást.</p>
<p>– Már előre megirtátok?</p>
<p>– Mind a ketten egy levélben.</p>
<p>– Meghívtátok Zenóbiát?</p>
<p>– Igen.</p>
<p>– Akkor az apját is meg kellett hivnotok, Cipriánt.</p>
<p>– Természetes.</p>
<p>– Természetes. Biz az nagyon természetes. Hát már most én mit
csináljak?</p>
<p>– Jer és ird alá te is a levelünket.</p>
<p>– Este van. Nem látok.</p>
<p>– Hozunk pápaszemet.</p>
<p>– Akkor hát inkább látok.</p>
<p>S a két ifju hölgy addig nem ereszté el Áron bátya karjait, míg
át nem ment velük közös szobácskájukba. Ott alája tolták a himzett
tabourettet, kezébe adták az irótollat, <span class=
"pagenum"><a name="Page_30" id="Page_30">-30-</a></span>
meglineázták előtte a helyet a papiron, a hová a nevét kell
pingálnia, s széles vállára fektették két felől a fejecskéiket,
mindaddig, a míg a levelet aláirta.</p>
<p>Megtörtént. A toll utolsó vonása olyan tintakartácsot
fecskendett maga körül, hogy az tökéletesen kifejezte Áron bátya
érzelmeit ebben a pillanatban.</p>
<p>– El sem olvastad, mit irtál alá! enyelgett vele Blanka. Hátha
halálitélet volt?</p>
<p>Áron ránézett szörnyű komoly arczczal, s széles tenyerét rátéve
a levélre, szomorúan mondá:</p>
<p>– Minden bizonynyal az volt.</p>
<p>Aztán megcsókolta Blanka kezét s azt mondá neki:</p>
<p>– Nagy bolondságot csináltam mai nap. De hát a te kedvedért még
azt is megteszem, gyémántom.</p>
<p>Azután gúnyoros nevetéssel fordult Anna hugához, hozzája intézve
a szót.</p>
<p>– Tehát Manassé menyegzőjén poharat koczczintunk egymással, én
és Ciprián! – A zalathnai napok után!</p>
<p>Anna fehér lett, mint a fal.</p>
<p>Blanka arcza örömtől ragyogott.</p>
<p>Anna már tudta, hogy mit jelent – a zalathnai napok
története?</p>
<p>De Blankának még nem beszélt róla senki.</p>
<p>Hadd örüljön még!</p>
<h3>VI.</h3>
<p>Mik voltak azok a zalathnai napok? Egy névtelen történet,
minőket földdel betakarni szeretünk, s a kizöldült pázsitot nem
bolygatjuk fölöttük. Azt mondjuk: a végzet keze volt; annak
méltóztatott egyszer az «embert» mint elemi csapást mutatni be a
világnak. Árvíz, jégeső, tűzokádók lávája emberalakban.</p>
<p>Hogy Toroczkó új vendége előtt titokban lehetett azt tartani, a
mi hozzá oly közel történik, annak igen egyszerű magyarázata van.
Nem voltak hirlapok. Kolozsvárott <span class="pagenum"><a name=
"Page_31" id="Page_31">-31-</a></span> a sajtó megszüntette
működését, s Magyarország felől nem volt postajárás.</p>
<p>Olyan idők voltak.</p>
<p>Hanem ha távolabb elmegyünk a szinhelytől, majd ott megtudunk
belőle valamit.</p>
<p>Caldariva marquisnő ez idő szerint Bécsben időzik.</p>
<p>E nő jellemének megértésére el kell némely előzményt
mondanunk.</p>
<p>Férje Caldariva marquis valóságos nápolyi főnemes volt. Keze
által a szép Cyrenéből valóságos marquisnő lett. S a nápolyi
udvarnál ez elég czím volt az elfogadtatásra. Igaz, hogy Caldariva
Rozina ellen nem is lehetett akkor semmi olyan vádat felhozni, mely
előtte a magasabb társaságok bejáratait elzárja.</p>
<p>Mikor a marquist az a baleset érte, melyet már említettünk, a
gyászos özvegy Rómába költözött. Ott ismerkedett meg Cagliari
herczeggel, a kinek azután később bizalmas barátnéjává lett.</p>
<p>Még Rómában nem érezte a viszonyok semmi közvetlen hatását az
életben. Diplomaták és főpapok csak úgy látogatták salonjait, mint
azelőtt s a vatikáni fejedelem mellett nincs fejedelemnő, a ki
scrupulosus legyen megválogatni a hölgyeket, a kik előtt nyitva
vagy zárva kell lenni a «boscaretto»-nak.</p>
<p>Hanem a mint Cagliari herczeg felköltözött Bécsbe s a szép
marquisnő is egyidejüleg a fővárosba tette át székhelyét, nagyhamar
tapasztalá, hogy az ottani magas regiókban sokkal hidegebb a
levegő, mint az olasz kapitálékban.</p>
<p>Caldariva marquisnőnek nem volt elég a magas czím, hogy minden
ajtó megnyiljék előtte. A bizalmas viszony közte és Cagliari
herczeg között olyan volt, mint a pókháló a korona ágain. Azt le
kellett onnan tisztítani.</p>
<p>A marquisnő bizonyos volt a felől, hogy a herczeg nem tud az ő
bűvköréből menekülni soha többé: azért azt a tanácsot adta neki,
hogy házasodjék meg. <span class="pagenum"><a name="Page_32" id=
"Page_32">-32-</a></span></p>
<p>Ő maga választotta ki számára, a kit nőül vegyen: a kolostorból
csak akkor kikerült Zboróy Blanka grófkisasszonyt.</p>
<p>Tudta előre, hogy ez igen szerencsétlen házasság lesz, s
számított rá.</p>
<p>Annyi czélt elért vele, hogy a herczeg megnősülése által a saját
hirnevének hiányosságai, úgy a hogy, tatarozva lettek. A külső
tisztesség meg volt mentve.</p>
<p>Cagliari herczeg, mint diplomata igen becses személy volt a
sorsintéző körökben: közbenjárása által sikerült egy meghivót
kieszközölni Rozina számára is egy udvari bálba.</p>
<p>Az akkori bécsi udvari bálok feszes etiquetteje erős ellentétet
képezett a nápolyi mulatságok kedélyes fesztelenségével
szemközt.</p>
<p>A szép marquisnő elég érzékkel birt észrevenni azt, hogy őt ott
lenézik. Ez még nem elég erős szó. Nem látják meg.</p>
<p>A sorba állított szép élő karyatidák mindenfelé fordulnak, csak
ő feléje nem.</p>
<p>A feszes rendben fölállított cercle átelleni oldalán
megpillantja az ifju Cagliari herczegnőt. Valóságos gyermek még.
Mosolyog, köszönget jobbra, balra, hanem mikor átellenesére kerülne
a tekintete, – akkor lesüti a szemeit és elkomolyodik, vagy
átugorja azt tekintetével.</p>
<p>A marquisnő megjegyzi magának, hogy ez a nő tudja azt a
mesterséget, hogyan kell valakit meg nem látni? annyira meg nem
látni, hogy vonásaira se emlékezzék, ha valaha összejön vele.</p>
<p>Azután elkezdődik a táncz. A vendégcsoport közül felszinre
kerülnek, a kik eddig háttérbe voltak szorítva: a fiatal hadnagyok
és cancelláriai fogalmazók, a kiknek feladatuk az ünnepély
tánczrendi részét gyakorlativá tenni, a szertartás mestere
bemutatja őket a szép élő szobroknak is; azok egyenkint lejtésre
kelnek, selyemuszályaik kört seprenek a sima parquetten, – csak a
szép Cyreneért nem jön senki. Az egész walzert végig nézi.
<span class="pagenum"><a name="Page_33" id=
"Page_33">-33-</a></span></p>
<p>Most a zenekar a franczia négyes előjátékát hangoztatja: az ifju
urak sietnek foglalkozni, a tánczoszlop alakul; a szép Cyrene
megint ott marad, mintha ő volna egyesegyedül márványból.</p>
<p>Ekkor egy festőmintának való szép ifju alak válik ki a tétlen
vendégtömegből s a szertartás rendezőjével odavezetteti magát a
marquisnőhöz.</p>
<p>«Vajdár Benjámin úr.»</p>
<p>Ohajt abban a szerencsében részesülni, hogy a szép urhölgygyel
egy chassée croiséet ellejthessen.</p>
<p>Ez a szerencse megadatik neki.</p>
<p>Ettől a pillanattól fogva rabja volt Vajdár a szép
Cyrenének.</p>
<p>A franczia négyes jó suttogási találkozó. A szövevényes csoszogó
táncz alatt annyira mentek egymással, hogy a marquisnő
felhatalmazta Vajdárt, hogy őt meglátogassa.</p>
<p>Ez ifju az ő reputátióját mentette meg, mert a hivatalos báli
tudósító kénytelen lesz a marquisnő nevét is fölemlíteni, midőn a
française tánczoszlopának résztvevőit az az utókor számára
megörökíti.</p>
<p>Diadalát csak az utolsó táncz-ábra zavarta meg. A «láncz»-ban
minden találkozó kezét nyujtja egymásnak sorba, s mikor Cagliari
herczegnő találkozott a szép Cyrenével, csak a legyezőjét nyujtá
neki, és megint nem nézett rá.</p>
<p>Talán egész öntudatlanul tette. Talán másnak sem adott kezet.
Talán nem is tudta, mennyire megsértett akkor egy nőt? Talán azt
sem tudta, hogy az egy olasz nő, s az olasz nők között az, a kit a
világ a «szép Cyrene» névvel tisztel meg és gúnyol?</p>
<p>Azt pedig, hogy minő átkos ellentéte van ezen nő csillagának az
övével, bizonyára ép úgy nem ismerte, mint a hogy nem ismerik az
angyalok a hét fő bűnt.</p>
<p>Nem sok időre ez első találkozás után Vajdár Benjámin elhagyta a
szerény subalternus állomást az udvari cancelláriánál, hogy
Cagliari herczeg magántitkárja legyen. <span class=
"pagenum"><a name="Page_34" id="Page_34">-34-</a></span></p>
<p>Azon időkben egy dúsgazdag főúr magántitkárjának állomása a
legnevezetesebb közhivatalokkal versenyzett.</p>
<p>Vajdárt kora ifjuságától kezdve üldözte az élvvágy, a
gyönyörvadászat, az urhatnámság. Ezeknek a rossz ösztöneinek sok
lelkiismeretbeli kérdést alárendelt.</p>
<p>Menyegzője ki volt már tűzve Annával s ő az utolsó napon irta
meg, hogy visszalép. Az egész család együtt volt már, vártak reá, s
helyette a kegyetlen levél érkezett meg.</p>
<p>Azt nem is tartotta szükségesnek tudatni egykori jótevőivel,
hogy egyuttal hitét is megváltoztatta. Ez nagyon természetes volt.
Cagliari herczeg nem tarthatott unitarius titkárt.</p>
<p>De átesküdött volna ő már akár phansigarnak is, a mióta annyira
elveszté eszét, hogy a főurának mind a feleségébe, mind a
barátnéjába belészeressen.</p>
<p>A marquisnő ismerte mind a két őrültségét s táplálta mind a
kettőt, kápráztató reményekkel.</p>
<p>Vajdár, mikor valami gyönyörvágyat kellett kielégíteni, nem igen
volt scrupulosus annak megszerzésében.</p>
<p>Az úrkodás és bonvivant életmód a fiatal embert odatántorítá,
hogy megismerkedjék az uzsorásokkal.</p>
<p>Azok pedig előrevigyázó urak. Tudják, hogy egy fiatal
hivatalnoknak, a ki hazulról semmit sem várhat, nem sokat ér az
aláirása.</p>
<p>Benjamin nem sokat tusakodott magában a lelkiismeretével, hogy a
hozzá legközelebb eső jó barátja nevével adjon a saját magáénak
nyomatékot. Utánozta Manassé nevét a váltóján. Hiszen leendő sógora
volt és igen jó ember, a ki ha megtudná is, megbocsátana érte; de
meg hitte is, hogy az soha sem fog napfényre jönni. Az uzsorás
becsületes ember, a kinek a szavában bizni lehet. Ha egyszer az
megigérte, hogy a letett váltót senkinek nem fogja mutatni: hát
akkor nyugodtan lehet aludni felőle.</p>
<p>Mikor aztán a herczegnél hivatalba lépett s egyszerre nagy
pénzelőleget kapott, az első dolga az volt, hogy <span class=
"pagenum"><a name="Page_35" id="Page_35">-35-</a></span> az
uzsoráshoz siessen, azokat a bizonyos váltókat kifizetni.</p>
<p>A pénz férfia megvigasztalá nagyon: nem kell már azokat
kifizetni. Neki bizony egy kis pénzzavara volt; szüksége volt a jó
papirjait folyóvá tenni: a letett váltókat elvitte ahhoz az úrhoz,
a kire utalva voltak, s ez igazi gavallér ember, kifizette azokat
első látásra.</p>
<p>Benjámin meg akarta enni az embert dühében!</p>
<p>Az ő hamisított váltóit annak az embernek a kezébe juttatta,
kinek a testvérét ő épen az idő alatt oly csúful meggyalázá.
Odaadta a nyakára hurkolt kötél végét a legkeserübben megbántott
ellenségnek.</p>
<p>Ez ember őt most üldözheti az egész világon keresztül s még csak
azzal sem segíthet magán, a mivel férfi férfi ellen szokott
föllépni, ha egy lánczot ketté akar szakítani, mely őt akadályozza:
még csak meg sem ölheti. Hisz a kihivásra elég annak fölmutatni a
hamisított váltókat s nem lehet párbaj.</p>
<p>Manassé pedig kerülte őt e nap óta.</p>
<p>Vajdár megjelenése a Cagliari-palotában nyilt kitörésre hozta a
herczegi házastársak közt lappangva izzó ingerültséget; egy délután
a herczegnő elhagyta a palotát s egy nevelőintézetbeli barátnéjához
menekült Magyarországba. Onnan indítá meg a válópert férje
ellen.</p>
<p>A közbejött nagy politikai fordulatok aztán fölforgattak minden
eddig létező rendet. A világnak nem volt gondja a herczegek
magánéletében előforduló botrányokra, s a főudvarmesterek, a mióta
a «tisztelt polgártársak» talpai otthagyták a nyomaikat a fényes
parquetten, nem válogattak többé olyan nagyon a marquisnőkben.</p>
<p>A herczeg válópere – még inkább a római események – aztán Rómába
szólíták a herczeget, titkárját és barátnéját.</p>
<p>Az a gondolat a marquisnő agyából került ki, hogy megfordítsák
az eddigi viszonyt a két nő között, s az elválás után Blankát
Vajdárhoz adják nőül, kit a szerelemszomjas herczeg kész volt fiává
fogadni – ilyen eredményért. <span class="pagenum"><a name=
"Page_36" id="Page_36">-36-</a></span></p>
<p>Hanem aztán önmaga elrontotta megint az egészet. Lehet, hogy
Blanka miatt nehezen kivihetőnek találta a cselszövényt. Nyomára
jött Blanka vonzalmának Manassé iránt. Most azután más tervet
főzött ki. Egészen nagyra nevelni Blanka szivében azt a szenvedélyt
s bukott nővé tenni őt általa.</p>
<p>A curia itélete a válóperben a marquisnőre nézve is kényelmetlen
lett. A herczegnek nem lehetett újra nősülni, a mig elvált felesége
él.</p>
<p>Most már nem volt elég, hogy megalázza, összetörje azt az
asszonyt, most már az kellett neki, hogy el is temesse.</p>
<p>Úgy is halott volt már. Annak egy nappal több, vagy kevesebb
ezen a világon nem sokat számít már.</p>
<p>És akkor egy csodatevő varázsló rábeszéli ezt a halottat, hogy
hagyja el a sírboltot s kezdjen el egy új életet az Isten szabad
ege alatt s az bejelenti egész naiv őszinteséggel, hogy ő neki
bizony megtetszett ez a szép világ s visszaküldi koporsóját az
elvált urának, az özvegyi évdíj aranyaival s a szentszék itéletének
papirhamvaival együtt.</p>
<p>Már most mi vár erre az asszonyra?</p>
<h3>VII.</h3>
<p>A szomorú évben is voltak, a kik mulatni szerettek.</p>
<p>A míg a Tisza partján, a Kárpátok között, az erdélyi havasok
völgyeiben folyt a vér, a nagy császárvárosban csak úgy nem maradt
el a farsang, mint más esztendőben. S a tánczvigalmak legelsője, a
mit a hirlapi fáma előre elhiresztelt, a Caldariva marquisnő
tánczestélye volt. Még akkor a gazdag főurak voltak a társadalom
tónadói; az egyenlőség korszaka nem tolta helyükbe a – fényüző
finánczbárókat.</p>
<p>Az olasz asszony izlése túlfinomitá a megszokott mulatságot. Az
ő termeiben nem csak tánczot és pezsgőt talált a vendégsereg; hanem
isteneknek való mulatságot is. <span class="pagenum"><a name=
"Page_37" id="Page_37">-37-</a></span> A kor hirhedett művészei
voltak megnyerve az estélyek számára; a hasonlíthatlan Alboni, a
hegedüművész Vieuxtemps, kit kétszeresen érdekessé tett az, hogy
Budapesten a magyarok, a miért szerződése ellenére a német
szinpadon is fellépett, kifütyülték; Elszler Fannynak egy fiatal
növendéke (állítólag leánya), ki félévi ragyogás után a művészi
pályáról végkép letünt, s a mi legnagyobb zajt ütött azon idő tájon
Európában, Kobler automat-szinháza, melynek alakjai minden gépezet
nélkül tánczoltak, lejtettek, maig is kitalálhatlan mechanismus
bűvészete hatalmával. Ezeket mind egyesíté a Caldariva-palota
estélye, melyre a bécsi társaság színe-java hivatalos volt.</p>
<p>A mulatság fényes volt és hevélyes. A házi nő ünnepelt
királynője volt a mulatságnak, a kit mindenki tömjénezett.</p>
<p>Csak az volt a kérdés, hogy ki ez a «mindenki?»</p>
<p>Mikor az utolsó vendég is búcsút vett s a zenekar a finale
ábrándját hangoztatta, a ház úrnőjét karonfogva vezeté Caldariva
herczeg pompás boudoirjába.</p>
<p>– Hogy van ön megelégedve az ünnepélylyel, királynőm? kérdé a
herczeg dicsekvő hizelgéssel.</p>
<p>– Sehogy sem, felelt rá a marquisnő, legyezőjét, karpereczeit
lehajigálva az asztalra.</p>
<p>– Mi hiányzott belőle?</p>
<p>– Az emberek.</p>
<p>A herczeg elbámult.</p>
<p>– Én azt hittem, hogy az ön termei tele voltak.</p>
<p>– Igen. Majmokkal.</p>
<p>A keztyüt, mely nem akart könnyen lejönni kezéről,
lerepesztette, úgy tépte le róla.</p>
<p>– Nem vette ön észre, mondá a marquisnő, hogy egyetlen egy
udvarképes alak nem volt a megjelentek között. Még az udvari
szinház tagjai is kimentő leveleket küldtek a saját becses
személyeik helyett. Épen azok, a kiket akartam itt látni,
tündököltek jelen nem létükkel.</p>
<p>– Az udvarnál gyász van. Szépíté a dolgot a herczeg.</p>
<p>– Nálam van a gyász, uram, nálam! mondá a marquisnő <span class=
"pagenum"><a name="Page_38" id="Page_38">-38-</a></span>
indulatosan, s gondatlanul szórta le hajfürtéből a gyöngysorokat,
nyakáról a gyémánt rivièret, s hogy corsettejétől hamarább
szabadulhasson, ollóval vagdalta szét a füző selyemzsinórt, s aztán
a földretaposott bálruha helyett egy bő burnuszt kerített magára.
Meddig fog e megaláztatás még tartani?</p>
<p>A herczeg boszúsan vont vállat.</p>
<p>– Én oka nem vagyok.</p>
<p>– Hát ki?</p>
<p>– A római curia, mely megtiltotta megházasodnom.</p>
<p>– Önnek legnagyobb örömére.</p>
<p>– Ön igazságtalan hozzám, Rozina. – Tudja, hogy mennyire
szeretem.</p>
<p>A marquisnő ajkait pittyeszté, s lehütő tekintettel nézett a
maga bolondjára. Olyan rút szájat tudott csinálni és kiállhatatlan
órredőket, mikor boszús volt, hogy az embernek rosszul esett reá
nézni.</p>
<p>– Esküszöm önnek, mondá a herczeg, hogy a mely napon elvált
nőmnek halálhirét veszem, másnap kihirdettetem eljegyzésünket.</p>
<p>– Ezt tehette volna ön, mielőtt azt a nőt elvette.</p>
<p>– Nem önnek a tanácsára vettem-e el?</p>
<p>– Akkor még nem ismertem az itteni szokásokat. Azt hittem, hogy
jobb lesz szabadnak maradnom. Önnek a házában lesz egy hosszantűrő
martyr, a kinek a hallgatása elfed minden titkot, s az nekem
szabadalmat ád. Nem tudtam, hogy itt még az asszonyok számára is
van titkos rendőrség. De hát utoljára is nem tudott ön végkép
megszabadulni ettől az asszonytól?</p>
<p>– Én mindent elkövettem, hogy a curia kedvezően itéljen.
Követtem önnek a tanácsát, hogy a nőt a kegyelem útjára vezessem.
Mi hiusítá meg mindezt? Most ki van ránk mondva az itélet. A meddig
ez a nő él, addig sorsunkat el nem fordíthatjuk.</p>
<p>– És meddig fog még ez a nő élni! – kiálta fel szikrázó dühvel a
halavány alabástrom alak. <span class="pagenum"><a name="Page_39"
id="Page_39">-39-</a></span></p>
<p>A herczeg hidegen felelt:</p>
<p>– A meddig Istennek tetszik.</p>
<p>A szép Cyrene közel simult hozzá, s fejét vállára téve, halkan
sugá fülébe:</p>
<p>– Tudja ön, hol van most az az asszony?</p>
<p>– Nem tudom, szólt a herczeg, arczát félrefordítva, mint a ki
nem mond igazat.</p>
<p>– Lássa ön: én nem bocsátom el őt olyan könnyen a szemem elől.
Ön otthagyta őt Rómában, jól odalánczolva őt börtönéhez. Feje
fölött kifent kések, lába alatt kaszatömlöcz; árulók, orgyilkosok
körülötte; lázadás, gyujtogató népharag közepett. Már ott ugattak
az ablaka alatt Jezabel kutyái! Én tudtam, hogyan kell ettől az
asszonytól megszabadulni.</p>
<p>– Ön remek nő, Rozina.</p>
<p>– Ekkor egy ember, a ki senki – egy pont, egy zérus, közé csap a
játéknak s halomra dönt mindent. Igen, mert ez a senki, ez a pont,
ez a zérus mégis volt valami, mi több egy herczegnél, egy
fejedelemnél: – egész férfi! Ez elvitte magával Rómából azt az
asszonyt.</p>
<p>– Szerették egymást.</p>
<p>– Azt gondolom. – A sors másodszor is belevezette őket a
kelepczébe, a miben annyi más ember otthagyta az életét. Triesztben
három óráig voltak a haditörvényszék és rendőrség hálófonalai
között. Ha négy óráig maradtak volna ott, bizonyosan megfogta volna
őket a háló. Csak az útleveleiket kellett volna hamarább elolvasni
valakinek, hogy megtalálják az okot, a miért az ember a czinterembe
vándorol. Azonban, mire ez valakinek az eszébe jutott, akkorra már
az az ember, az a semmi, az a férfi! elvitte őt magával. Gyalog
mentek a Karst sziklaösvényein keresztül.</p>
<p>– Nagyon szeretik egymást! mondá a herczeg.</p>
<p>– Olyan nagyon szeretik egymást, hogy nem fognak öngyilkosokká
lenni, hanem tovább élnek, hogy tovább szerethessék egymást.
Eleinte azt hittem, hogy úgy fog <span class="pagenum"><a name=
"Page_40" id="Page_40">-40-</a></span> végződni a drámájuk, a mint
hasonló kedélyű embereknél szokott. Turbékolnak, epedeznek,
édelegnek s mikor azt látják, hogy nem lehetnek boldogok, hogy a
sors ellen hasztalan küzdenek, akkor egy szép este bezárkóznak egy
szobába s reggel mint szép halottakat találják meg őket. Még mást
is reméltem. Hisz nem vagyok oly kegyetlen szivű. Azt hittem, el
fognak szökni együtt más világrészbe. Onnan majd egyszer a nőnek
halálhirét fogjuk venni. Nem lesz igaz: ők álnév alatt elrejtőznek,
de nekünk a hivatalos hír elég lesz bizonyítékul. Cagliari herczeg
keze felszabadul a rávert bilincsből s akkor aztán válaszolhat arra
a kérdésre, hogy vajjon a szép Cyrene több-e rá nézve, mint egy
szép játékszer?</p>
<p>– Rozina, esküszöm önnek!</p>
<p>– Fölösleges eskü! Legalább egyidőre az. Ön megkapta Zboróy
Blanka levelét?</p>
<p>– Nem kaptam.</p>
<p>– Dehogy nem, a mit még Triesztből irt önnek novemberben.</p>
<p>– Nem jutott el hozzám. Én még a deczemberi havi illetményét
elküldtem neki Vajdár által Rómába: ötezer skudit.</p>
<p>– Hahaha! Önnek derék fogadott fia van, mondhatom. Önnek a
leveleit utasítás szerint ő szokta fölbontani. Erre az egyre
elfeledte önnek a figyelmét fölhívni. Annak aztán megint nem ő lesz
az oka, ha a mostani olaszországi állapotok mellett egy ötezer
skudis küldemény, mely a czimzettre nem talál, úgy elvész, hogy
nyomára nem lehet akadni. – Ez igazán geniális kölyök!</p>
<p>– Kitelik tőle ilyen escroquerie.</p>
<p>– Hanem azért ne veszszen ön vele össze. Nekem vett rajta
gyémántokat. A családban maradt a vagyon. Arról a levélről nekem
már novemberben tudomásom volt.</p>
<p>– No, és szabad nekem «is» megtudnom, hogy mit írt nekem a
herczegnő?</p>
<p>– Azt, hogy lemond az apanageáról, újra férjhez megy,
<span class="pagenum"><a name="Page_41" id=
"Page_41">-41-</a></span> s minthogy ez nem megy templombontás
nélkül: áttér a jegyese hitére.</p>
<p>– Ebben az az örvendetes, hogy nekem megmarad a hatvanezer
skudim.</p>
<p>– Fi donc! Ha Mayer bankár mondaná ezt! De egy Cagliari
herczeg!</p>
<p>– Én ezt a hatvanezer skudit ezentul önnek adom, szólt a
herczeg, hizelgőn fonva karját a szép hölgy vállai körül.</p>
<p>– Uram, ne érintse ön a kezemet! szólt az, elhárítva magától az
ölelést. Ha volt bátorsága «egy» nőnek azt mondani önnek a szemébe:
itt a herczegi koronád, meg az aranyaid: szedd fel! nekem nem
kellenek, én akarok egy «egész» embert, a ki nekem uram és
királyom! hát akadhat ön még egy második nőre is, a ki ezt szintén
megteszi.</p>
<p>– De hát mit kíván? Csináljam én is utána azt, a mit Zboróy
Blanka tesz? Legyek önnel együtt protestánssá, hogy aztán mi is
megesküdhessünk?</p>
<p>– Bizony, majd azt mondtam rá, hogy tegyen úgy! Úgy hiszem, hogy
ha egyszer az «advocatus diaboli» előtt védeni kell a földön
elkövetett bűneinket, az ön tréfájára könnyebb mentséget találna,
mint a mit én tervezek.</p>
<p>– Ön valami tréfát tervez, Rozina?</p>
<p>– Nem is rosszat. Hogy a szerelmes pár czélt érhessen.
Toroczkóra kell haza jutnia. Nyomrul-nyomra kisértem eddig az
útjokat. Erdély felé tartanak, annyi bizonyos. Ott a hegyek között
van a galambpár fészke, a melyben meg akar huzódni. S azok a körül
fekvő erdők most tele vannak kányákkal, héjákkal!</p>
<p>– Ön arra gondol? szólt akadozó szóval a herczeg.</p>
<p>Az öreg roué szerette magát kegyes embernek mutatni, a ki fél az
éjszakai rémektől, hisz a babonákban. Nem szerette, ha egy szép
hölgy halálról beszél előtte. <span class="pagenum"><a name=
"Page_42" id="Page_42">-42-</a></span></p>
<p>– Még most csak gondolok; szólt a szép Cyrene. S lehet, hogy a
gondolatom is teljesül. De ha nem úgy lesz, akkor majd tenni is
fogok.</p>
<p>Azzal elővette azt a nagy katonai térképet, melyen Erdélynek
minden hegye, völgye, még elszórt csárdái is mértani pontossággal
vannak följegyezve. Több hely beleszurt gombostűkkel volt
megjelölve.</p>
<p>– Itt a völgykatlanban fekszik Toroczkó. Körülötte ezeket a
pontokat tartják megszállva a fölkelők. Hallott ön már valamit a
viselt dolgaikról?</p>
<p>– Borzasztó meséket.</p>
<p>– Azok nem mesék s borzad tőlük, a kinek gyönge szive van. Én
nem. Mit gondol ön, hogy ha egy ilyen borzasztó mesének a
szinhelyére tévednének a mi menekültjeink, mi történnék velük?</p>
<p>– Arról álmodni sem szeretek.</p>
<p>– Ott nem védi meg őket az angyali szépség. Azok ott gyorsan
itélnek és végrehajtanak.</p>
<p>– Valóban?</p>
<p>– Valóban! Valóban! Ön olyan hangon mondja azt, mintha egészen
másutt járnának a gondolatjai. – Meglehet, hogy önnek a felesége
már ebben a pillanatban valamelyik kutnak a fenekén fekszik.</p>
<p>– Az rettenetes volna!</p>
<p>– Rettenetes csak az volna, ha igaz lenne s nem volna senki, a
ki a tényt be tudja bizonyítani. Erről gondoskodtam én.</p>
<p>– Ön borzasztó nő, Rozina!</p>
<p>– Ne rémüljön el! Én nem tettem semmit. Én csak engedem őket
menni a maguk utján. Ha elbuknak, nem az én hibám. Én csak arról
gondoskodtam, hogy ha balsorsuk utóléri őket, erről bizonyítvány
legyen a kezemben. Csak nem tart ön Fredegondának, Lady Macbethnek,
Borgia Lucrétiának?</p>
<p>– De hát hogy akar ön adatot szerezni?</p>
<p>– Igen egyszerű úton és módon. Erdélyből minden <span class=
"pagenum"><a name="Page_43" id="Page_43">-43-</a></span> ily
rémeseményről a legrészletesebb tudósításokat küldik meg a
hadügyminiszteriumnak.</p>
<p>– Ki küldi azt?</p>
<p>– Olyan hű emberek, a kik a hadviselésnek azt a nemét
rosszalják. Azokban a tudósításokban fel vannak sorolva az
áldozatul esettek nevei mind! Én e leveleket megkaptam
másolatban.</p>
<p>A marquisnő felnyitá pompás, teknönczhéjjal kirakott
szekrénykéjét s egy rózsaszín szalaggal átkötött iratcsomagot vett
ki belőle.</p>
<p>A herczeg tetteté, hogy összeborzad, mikor azt az asztalkára
letette eléje.</p>
<p>– Ne ijedjen meg, herczeg. Nem lehet ez iratokat olvasni. Titkos
irásjegyekkel vannak fogalmazva.</p>
<p>De a herczeg mégis fölkelt az asztaltól, mintha egy sírboltot
nyitottak volna ki előtte, s annak a kisértetei emelkednének ki
eléje.</p>
<p>A szép Cyrene vette észre a hatást, s most már úgy tett vele,
mint az állatszelidítő a meghunyászított oroszlánjával, mikor a
nyers hust szájához veri s korbácsot ad neki helyette.</p>
<p>A marquisnő felnyitott egy iratot s nevetve olvasott fel belőle
egy pár sort. Az természetesen úgy hangzott, mintha sanscrit
nyelven lett volna irva: semmi értelme nem volt. A herczeg fülében
mégis úgy hangzott az, mint valami rettenetes varázsmondat.</p>
<p>Aztán csábító mosolylyal dült oda a vállára a szép hölgy, s
bársonyujjaival megczirógatva az állát, azt mondá neki:</p>
<p>– Hanem ha egy kellemes éjt akar ön az oldalam mellett
eltölteni, ha van önnek vágya egy rendkivüli, nem mindennapi
emberek számára fentartott gyönyörben részesülni, akkor szerezze ön
meg nekem a hadügyérségtől e levelezések titkos kulcsát. Akkor
ketten egymás mellé ülünk. Ön nekem kibetűzi az iratok tartalmát.
Gyönyör és borzalom küzdenek egymással. Meglássuk, melyik lesz
<span class="pagenum"><a name="Page_44" id=
"Page_44">-44-</a></span> erősebb? – S ha aztán «egy nevet» talál
ön felolvasni előttem, a melyre várok: akkor majd megtudja ön, hogy
milyen az a nőoroszlán, a ki az ő meghódítójának a lábát
csókolja.</p>
<p>A herczegnek a hideg veríték gyöngyözött a homlokán. A hölgy
leveté magát a kerevetre, állát tenyerébe fektette és kaczagva
ingerkedett.</p>
<p>– Nos, uram, az idő még nem késő; csak éjfél után három óra.
Ilyenkor legjobban lehet a hadügyminiszteriumban értekezni
valakivel. Kevés ember van jelen. Legjobb óra a bizalmas
kérdezősködésre. Én visszavárom önt, ha tetszik visszajönni. Ha
alva talál, csak e szót mondja: «erdélyi hirek» s én fölébredek és
figyelni fogok. Visszavárom önt. Adieu!</p>
<p>A herczeg sietett tőle menekülni.</p>
<p>S aztán hajtatott, nem a hadügyminiszteriumhoz, hanem a Sperlbe,
a hol még akkor tánczoltak a herczegasszonyok, a kiknek csak
keresztneveik vannak.</p>
<h3>VIII.</h3>
<p>A marquisnő a komornájának csengetett.</p>
<p>Különösen fanyalgó kedvében volt. A míg a fiatal leány dolgait
végezte úrnője körül, az minden rigolyáját éreztette vele, a mivel
csak egy bálból kedvetlenül hazatért asszony rendelkezik.</p>
<p>Mikor a haját kibontotta, minden kis hajmeghuzásra felkiáltott s
tenyerei gyorsaságával fenyegetőzött.</p>
<p>A komorna gondolta magában: «ma megint drága napunk lesz: egész
reggelig nem hagy lefeküdni, folyvást talál valami parancsolni
valót».</p>
<p>Ekkor az óra tizet ütött.</p>
<p>A marquisnő olyan mozdulatot tett, mint a ki meg van lepetve, s
az órára tekintett.</p>
<p>A komorna kapott rajta, hogy valaki mást fognak szidni, nem
őtet, pedig most megérdemelné, mert a marquisnő <span class=
"pagenum"><a name="Page_45" id="Page_45">-45-</a></span> gyors
mozdulata következtében ugyancsak berántotta a bontó fésűvel a
haját. Igyekezett árulkodni a másikra.</p>
<p>– Bolond óra ez! Hármat mutat s tizet üt. Ritkán üt és akkor
mindig tízet.</p>
<p>– Hallotta ön már ezt az órát máskor is ütni? kérdé a marquisnő
bizalmasra váló érdeklődés hangján.</p>
<p>– Csak az imént is egy órakor éjfél után, hogy a kandallót
felszítani bejöttem. Akkor is tizet ütött.</p>
<p>A marquisnőnek bohó kedve támadt egyszerre, nevetett.</p>
<p>– Ez egy nagyon régi óra. Az ütőgépezete elromlott s semmi órás
nem tudja megigazítani. Akkor üt, a mikor eszébe jut. Pedig zenemű
is van benne, a mi háromféle operából játszik. Menjen oda
Fanchette, nyomja meg azt a veres korállgombot az oldalán.</p>
<p>A komorna tette, a mi mondva volt s arra az ódon óra elkezdett
egy minden divatból kiment nótát nagy álmosan leőrölni.</p>
<p>A marquisnő erre csupa nyájasság és figyelem lett a
komornájához. Azt mondta neki, hogy késő az idő, ő már álmos, most
hagyjon mindent szerteszét heverni, s úrnője haját félig felbontva,
menjen aludni s holnap délig be ne jőjjön.</p>
<p>«Igazán szeszélyes asszony!» mondá magában a komorna, a mint
megcsókolta azt a kezet, melyet az imént a tenyerével megfordítva,
most pedig kegyteljesen nyujtának felé, s aztán sietett megfogadni
az utasítást.</p>
<p>A marquisnő pedig, a mint egyedül maradt, félig szétbomlott
hajfürteit egy kis csipkefőkötő alá szorítva, az órához
sietett.</p>
<p>Az egy ügyes antik-utánzat volt, a minőt Velenczében gyárilag
készítenek, czifra faragványu álló tokkal, Jean Jouvence modorában.
Műértő az első tekintetre kitalálja, hogy nem igazi antik.</p>
<p>A marquisnő egy kis aczélkulcscsal fölnyitá az óraállvány
ajtaját s aztán elkezdett nevetni. <span class="pagenum"><a name=
"Page_46" id="Page_46">-46-</a></span></p>
<p>Nevetésére másik nevetés felelt s az óraajtón át belépett egy
férfialak. Vajdár Benjámin volt. Az antik óra csak egy rejtett
bejárat álczája volt! az óraütés a jel, hogy a kit várnak, itt van,
s a zenehang a felelet, hogy várják, bejöhet.</p>
<p>A látogató meg akarta csókolni az úrhölgy kezét, az pedig a
helyett a kezére ütött negédesen.</p>
<p>– Megjöttél, bolondom.</p>
<p>– Ma már másodszor vagyok itt.</p>
<p>– Olyan sürgetős?</p>
<p>– Megkaptam a levelek kulcsát.</p>
<p>– Ah! – Most egyszerre villogni kezdtek a szép hölgy bágyatag
szemei. Ez már kedves szó. Úgy ülj ide mellém, kis szamaram.</p>
<p>Ez a szó egészen átváltoztatá a nőt: minden tagjában
nyugtalanság, minden vonásaiban izgalom látszott. Odavezette
karöltve Benjámint a kerevethez, mely előtt egy gyöngyház-mozaikkal
kirakott asztalra dobva hevertek az említett levelezések s odavonta
őt maga mellé.</p>
<p>– Te már készen tartottad az iratokat? kérdé Benjámin.</p>
<p>Rozina hamisan nevetett.</p>
<p>– Jupitert riasztottam el velük az imént. (A herczeget egymás
között Jupiternek hívták). Nagyon földi gondolatjai voltak ő
istenségének, s olyankor semmi sem téríti vissza olyan gyorsan az
égiekhez, mintha a halálról beszélnek előtte. Az is elég neki, hogy
tőlem elfusson, ha a fehér köntösömön fekete csipkét lát. Mi
lássunk hozzá, mi van a kriptaajtón belül?</p>
<p>A nő szinte lázban volt az izgalomtól, a mint e fárasztó, lassu
munka lepergett előtte. A cryptografia kulcsával egyenkint kellett
a szavakat kibetűzni. Eleinte oda tette a két kezét Benjámin
vállára s úgy leste a kibonyolított szavakat és mondatokat, annak a
vállán keresztül nézve. Majd nem találta ezt elég kielégítőnek,
akkor odaült vele szemközt, hogy a felolvasó arczvonásairól
olvashassa előbb a kitalált szavak értelmét. Odatámasztotta arczát
a tenyerébe, <span class="pagenum"><a name="Page_47" id=
"Page_47">-47-</a></span> úgy bámult az irásfejtő ifju ajkaira.
Szemeiben, mint bűvös tűz, ragyogott a lámpa fénye.</p>
<p>S a fölnyitott lap valóban megannyi kriptaajtó volt s a
kibetűzött sorokon, mint lépcsőkön szálltak föl belőle a sötét éj
kisértetei.</p>
<p>Az első lap szólt a zalathnai vértanukról; a preszákai mező
borzalmas jeleneteiről, mikben egy szép, virágzó bányaváros népe
lett kiirtva: férfiak, aggok, nők, gyermekek; hatszáznegyven lélek.
Mind királyi hivatalnokok, bányatisztek családjai. Csak ketten
maradtak élve. Egy anya, ki egy lándzsadöféstől tetszhalottan
maradt ott, aztán fölocsudott, a holtak mezején föltalálta kis
gyermekét, az is tetszhalott volt, feléleszté a pataknál s
elvánszorgott vele az erdőbe, s itt megmenekült. Az okirat
elszámlálja az áldozatok neveit.</p>
<p>– Ne olvasd ezt végig! mondá türelmetlenül a marquisnő.</p>
<p>– Borzasztónak találod? A többi is ilyen lesz.</p>
<p>– Nem! Hanem ez még nem érdekel egészen. Mikor ez történt, még
akkor «ők» Rómában voltak.</p>
<p>Következett a második levél. Ebben a sárdi rémnapot írják le,
egy megmenekült özvegy elbeszélése után.</p>
<p>Azután a borbándi, kisfaludi catastrophák.</p>
<p>Azután a benedeki vérkrónika. Mellékelve mindenütt az áldozatok
névsorozata. Egy-egy túlélő mindenütt maradt fönn, véletlenül,
csodamódon megmenekülve, hogy legyen a ki a nagy romlást a világnak
elbeszélje. Igenből a református lelkészt hagyták élve, azzal a
szóval: «eredj és mondd meg a népednek, hogy mit láttál a krakkói
lovardában!»</p>
<p>A kisenyedi mészárlásból egy úrnő, a ki kútba ugorva menekült
meg, kis gyermekével keblén.</p>
<p>Egy fiatal úrleányt egy csimpolyás mentett meg azzal, hogy
testvérének adta ki. Benedeken egy kiirtott földesúri család
kisasszonyát szabadítá meg egy jószivű czigánylegény az által, hogy
nőül vette. <span class="pagenum"><a name="Page_48" id=
"Page_48">-48-</a></span></p>
<p>– Hisz ez valóságos regény! mondá a szép Cyrene.</p>
<p>De még milyen regény! Dumas «ezeregy kisértetén» is túl
tesz.</p>
<p>Hanem az egyformaság kezdé untatni. Ásítozott.</p>
<p>– Ezek mind igen régi történetek. Mi történt később?</p>
<p>A közben a kiterített térképen veres zászlós gombostűkkel jelzé
a rémhadjárat előrenyomuló strategiai pontjait.</p>
<p>Iszonyú hadjárat! Az elesettek életkora is föl van jegyezve. A
férfiak mind negyven éven felül, a gyermekek mind tíz éven alul.
Harczra való férfi nincs köztük. Legnagyobb szám a nőké.</p>
<p>S mit vétettek?</p>
<p>Azt, hogy magyarok voltak és urak (vagy németek; de urak.)</p>
<p>S a szép Cyrene (most majd azt irtam: «Európa») azt mondta rá:
«sajnálom, de ki tehet róla?» (Hiszen a kik megölték őket – nem
voltak törökök!)</p>
<p>«Folytassuk!»</p>
<p>Pedig Benjámin maga is ki volt fáradva a munkában.</p>
<p>Azokat a feldult helységeket ő mind jól ismerte. Igen sok vérrel
irott név tulajdonosával jó barátságban volt, házánál mulatott, a
háziasszonynak kezét csókolta, kisasszonyával tánczolt.</p>
<p>S azok most – a kút fenekén!</p>
<p>Hisz’ mégis végigfut az embernek a hátán a borzadás, még ha a
szép Cyrenével szemközt ül is.</p>
<p>– Fázol tán? Kiszáradt a torkod?</p>
<p>A szép hölgy maga hoz neki egy kristálypohárban villogó zöld
chartreuset, s hogy annál édesebb legyen, maga is beletorkoskodik.
S aztán oda ül mellé. Talán ha a karját a válla körül fogja fonni,
az még jobban fölmelegíti?</p>
<p>Menjünk tovább! Merre veszi futását a jégvihar? merre özönlik a
láva, a minek neve «ember»?</p>
<p>Következnek a tudósítások a későbbi időkről.</p>
<p>Nagy-Enyed! <span class="pagenum"><a name="Page_49" id=
"Page_49">-49-</a></span></p>
<p>– Azt hiszed, hogy Nagy-Enyed felé mehettek csak
Thoroczkóra?</p>
<p>– Okvetlenül arra kellett venniök az útjokat. Ez a kényelmesebb
és rövidebb út. Deés és Kolozsvár felől a leghevesebb harczok
színhelyén át kellett volna végighatolniok s Kolozsvárott a
legrosszabb helyre jutottak volna: ott bizonyosan elfogják
őket.</p>
<p>Tehát mi történt Nagy-Enyeden?</p>
<p>Az, hogy egy nagy népes város: a culturának egyik végőre, ki
lett törülve hosszú időkre a létezők sorából.</p>
<p>Sírbolti rémek egész tábor számra?</p>
<p>Rémdráma, mely előtt Neró, mint egy bukott komédiás, futhat el a
szinpadról; a fölséges nép túltett a fölséges Cæsaron!</p>
<p>S a szép Cyrene ereiben is római vér folyik.</p>
<p>Az Agrippinák és Faustinák vére, a kik a halálordítás közepett
letépték fejükről a rózsakoszorút s lehajították a
gladiatornak.</p>
<p>Hétszázan menekültek meg az égő városból az erdőkbe. A hogy az
éjjeli orvtámadás ágyaikból kiverte, öltözetlenül, mezitláb,
fegyvertelenül, januári csikorgó hidegben.</p>
<p>Hova akarnak menekülni?</p>
<p>Legközelebb van nekik Toroczkó.</p>
<p>Tovább! tovább!</p>
<p>Üldözőik rémtábora mindenütt a nyomukban van.</p>
<p>Vajjon megmenekülnek-e előlük?</p>
<p>Vajjon «ők» közöttük vannak-e?</p>
<p>Most egy új tudósítás következik.</p>
<p>Ez azon kezdi, hogy Kolozsvárt visszafoglalta Bem, s egyik
alvezére Tordáig nyomult.</p>
<p>A hírlapok nem beszéltek erről. A közönség a hadjárat felől a
legtökéletesebb tudatlanságban volt tartva.</p>
<p>Hah!</p>
<p>Itt a kibetűzött név, a mit kerestek: «Adorján».</p>
<p>– Manassé? kérdi mohón a marquisnő.</p>
<p>– Keresztnév nincs mellette. <span class="pagenum"><a name=
"Page_50" id="Page_50">-50-</a></span></p>
<p>– Olvasd hát!</p>
<p>– Egy Adorján és négy magyar mágnás, még hét huszárral és husz
honvéddel elindultak Tordáról a Nagy-Enyedről menekülőket
megszabadítani s Toroczkót megvédni.</p>
<p>– Harminczketten, tízezer ellen! Ne motozkálj a betük között oly
lassan! Siess!</p>
<p>– Felvincznél rábukkantak a felkelő táborra, mely a nagyenyedi
menekülteket üldözni s Toroczkót megrohanni sietett. A harminczkét
ember nem várta be, míg a mögöttük járó főcsapat utánok érkezik,
közéjük vágott a fölkelő seregnek.</p>
<p>– Őrjöngők! Tovább! tovább! Mi történt Adorjánnal?</p>
<p>– És szétverték az egész tábort.</p>
<p>– Harminczkét ember egy egész felkelő sereget.</p>
<p>– Igy szól a hivatalos jelentés. A támadók részéről csak egy
lovas esett el.</p>
<p>A marquisnő nem akart hinni az irott betüknek.</p>
<p>– Hogyan? Harminczkét ember egy egész felkelő tábort? Az talán
csak annak előhada volt.</p>
<p>– Meglehet. A tudósítás tovább szól. Délre megérkezett a
gyalogság, két század honvéd és aranyosszéki nemzetőr. Azon az
éjszakán hétszáz menekültet, nőt, gyermeket, félig megfagyott
alakokat szedtek össze az erdőkből. Azokat szekerekre rakták és
hajnalban megindultak velük Torda felé. Vincznél maguk előtt
találták teljes hadi rendbe felállítva az egész felkelő sereget.
Neki vágtattak s utat törtek maguknak s az egész szekérsornak a
hétszáz nyomorulttal, tízezer emberen keresztül.</p>
<p>– S megmenekültek mind?</p>
<p>– A magyarok részéről csak egy huszár esett el. Ellenfeleik
szerteszét oszoltak.</p>
<p>– Lehet-e, hogy most ezek megtámadják Toroczkót?</p>
<p>– Ez a sereg, mely Enyed körül táboroz, bajosan. Onnan csak egy
szűk sziklaszoroson át lehet bejutni a toroczkói völgybe, a hol még
a legrendezettebb hadsereget <span class="pagenum"><a name=
"Page_51" id="Page_51">-51-</a></span> is agyonverhetik aláhajigált
sziklákkal a védelmezők, a kiket meg sem lehet közelíteni. Hanem
egy másik felkelő tábor, mely Aranyosszék körül tanyáz, meglepheti
őket a Székelykő felől, ha annak a feljáratai nincsenek őrséggel
ellátva. Még erről a táborról nem kaptunk tudósítást. Azonban még
egy levél van hátra.</p>
<p>– Pihenj meg. Igyál még egy pohár liqueurt. Én hadd szíjjam ki
addig a magam mézét e rettenetes méregvirágból. Milyen borzalmas
képek! Látni ezeket az útfélen fekvő nőalakokat, ruháik letépve,
meztelen fehér keblükön a halálos sebbel. Rettenetes gondolat. De
hinni azt, hogy hátha az «ő» szelid madonna-arcza is ott van azok
között, a kik véres mintájukat ott hagyták a fehér hóban. Mellette
két imádója, a kik csókjára vágynak: a holló és a farkas! Ah mi
gyönyörteljes ábránd!</p>
<p>Még is összeborzadt erre a szóra. A nőszív soha sem romlik meg
annyira, hogy a rosszat, a mit tesz, meg ne bánja. Azért
megteszi.</p>
<p>– Nem! Nem vagyok olyan rossz. Nem kivánom neki ezt a sorsot. De
azt igen, hogy mentse meg őt is hódító szépsége. Találjon egy
parasztlegényre, ki őt a mészárlásból azzal menti meg, hogy
feleségül veszi. Zboróy Blanka grófnő, Cagliari herczegnő egy
pakulár felesége. A ki aztán maga könyörög, hogy tegyék az ő nevét
is a halottak lajstromába! Akkor aztán hadd éljen, ha el van
temetve.</p>
<p>A szép Cyrene annyira meg volt elégedve magával, a miért ily
nagylelkű megoldást tudott feltalálni, a miért magát rajta kaphatta
egy nemesszívű gondolaton, hogy önteltségében megcsókolá saját
hófehér vállát.</p>
<p>– Te még is jó lélek vagy Rozina! mondá magának hizelegve.</p>
<p>Jól kiérdemelt hizelkedés.</p>
<p>– Nos! Kis bolondom. Még egy levél van hátra. Nem vagy még
álmos, kis kutyám?</p>
<p>Benjámin egy perczig gondolkozott rajta, hogy ne legyen e
valósággal kis kutyája a szép Cyrenének? A delnő <span class=
"pagenum"><a name="Page_52" id="Page_52">-52-</a></span> hátravetve
magát a kereveten s két felemelt karjára nyugtatva fejét, lustán
letapadó szempilláival oly élveteg képet mutatott, hogy a fölött az
ember elfeledheté az egész hadjáratot, szörnyeteg mészárszékeivel
együtt. Benjámin gondolkozott rajta, hogy ne dobja-e az utolsó
levelet az asztal alá?</p>
<p>Küzdött benne a vérszomj és a gyönyör dæmona egymással az
elsőbbségért. A vérszomj győzött.</p>
<p>– Lássuk az utolsó levelet is.</p>
<p>Ez a monasteriai főhadiszállásról kelt. Az itt összegyűjtött
felkelő tábornak kellett Toroczkót megsemmisíteni.</p>
<p>A legelső sorok olvastára a legnagyobb érdekeltség lepte meg a
delnőt.</p>
<p>Adorjánokról volt szó!</p>
<p>Odaült a szék kartámlányára, hogy jobban belelásson a megfejtett
iratba s ujjahegyével kisérte a leirt szavakat, míg szőke fürtei, a
főkötő alól kiszabadulva, a felolvasó arczát beárnyékolták. Az
alabástrom arczon végigvonaglottak az indulatkifejezések
csodái.</p>
<p>«Egy Adorján odament a felkelőkhez békét ajánlani. Azt elfogták,
meglánczolták.»</p>
<p>«Egy másik Adorján jött utána: kérni a fölkelőktől a békekötést
és elfogott testvérét. Azt is a másikhoz lánczolták, nem
irgalmaztak.»</p>
<p>«Ekkor jött egy harmadik Adorján. – Manassé.»</p>
<p>– Ah! Végre hát Manassé!</p>
<p>A szép hölgynek összeszorított két fehér fogsora kivillogott
felvetett piros ajkai közül, míg szemei kerekre felnyilva lesték a
megszülető új sort.</p>
<p>«Olaszországból jött, egy szép hölgyet kisérve, a ki
menyasszonya.»</p>
<p>– Megvannak!</p>
<p>«Azon a napon, melyen a magyar seregek Kolozsvárt elhagyták,
indultak ők el, a hegyi utakon. Éjjelre Ciprianu házába szálltak
meg, a ki a fölkelők egyik főnöke s az Adorján-ház elkeseredett
ellensége.» <span class="pagenum"><a name="Page_53" id=
"Page_53">-53-</a></span></p>
<p>– Az elfogta őket! sietett a marquisnő a még ki nem betűzött sor
talányát megelőzni.</p>
<p>– Nem. «Az megmenté őket s erdei járatlan utakon keresztül
Magyar-Peterdig vezetteté.»</p>
<p>– De hát bűvészek azok az emberek? Varázslatuk van?</p>
<p>«A menekülők a tordai hasadék Balyika barlangjában tölték a
következő éjt.»</p>
<p>– Hol van az? Mutasd a földabroszon!</p>
<p>– Itt.</p>
<p>– És a Monasteria?</p>
<p>– Az meg itt.</p>
<p>– Hisz itt két ember a könyökével éri el egymást.</p>
<p>– Ugy van. Mintha egy házba szálltak volna, az egyik a
földszintre, a másik az emeletbe.</p>
<p>– Tovább, tovább! szólt a delnő, türelmetlenül ütve tenyerével
az asztalra.</p>
<p>«Minden útjok el volt zárva a Toroczkóra jutáshoz. Ekkor Adorján
Manassé éjjel felment a Monasteriába s megjelent a fölkelők
főhadiszállásán.»</p>
<p>– Vakmerő!</p>
<p>«A haditanács már készen volt a támadási tervvel. Volt tízezer
fegyveresük. Vártak egy segédcsapatra, mely rendes katonasággal,
ágyúkkal ellátva támadja meg más oldalról Toroczkót, azt pedig nem
védte több háromszáz nemzetőrnél.»</p>
<p>– Manasséról olvass! És asszonyáról!</p>
<p>«Adorján Manassét megérkezésekor elfogták s bezárták. Két bitófa
föl volt már állítva a két testvére számára, reggelre felállították
melléjük a harmadikat is.»</p>
<p>– Úgy, úgy! És az asszony? Az asszonyt nem találták meg?</p>
<p>«Reggelre Adorján Manassé rábeszélte a fölkelők vezérét, hogy
kössön békét Toroczkóval: maradjanak jó szomszédi frigyben, s őt és
testvéreit bocsássák szabadon. A vezér megkötötte a frigyet,
pazsurákat adott az Adorján-testvéreknek <span class=
"pagenum"><a name="Page_54" id="Page_54">-54-</a></span> s Manassé
arájának, azok hazajutottak Toroczkóra; a felkelők pedig
visszatérek falvaikba.»</p>
<p>A delnő felkapta az egész iratcsomagot s oly dühvel vágta azt le
az asztalra, hogy a légcsapástól az argandi lámpa kialudt. S csak a
boltozatról lefüggő éji lámpa világítá még be a szobát.</p>
<p>Mint egy felbőszített szép nőtigris, úgy szökött fel helyéről, s
végig futott szobáján, meg visszatért, főkötőjét ledobta fejéről,
hogy hajfürtei mint arany kigyók omlottak vállaira.</p>
<p>– S mi történt tovább? Mi történik Toroczkón?</p>
<p>– Több tudósításunk nincs.</p>
<p>– Nincsenek ott kémeitek?</p>
<p>– Thoroczkón nincsenek árulók. Egy volt. Azt már magadévá
tetted.</p>
<p>– S te nyomorult, nem osztod azt a dühöt, a mi engem képessé
tesz arra, hogy pofon üssem magát az ördögöt! – Nem. Nincs többé
ördög! Más gyáva csak odáig tudta vinni, hogy istentagadóvá legyen:
– én az ördögöt tagadom meg. Kihagyni őket siklani a körmei közül!
Hát már most kiben bízzék még az ember?</p>
<p>Benjámin megkisérté enyhültebb kedélyhangulatra bírni a
gyönyörűséges szép furiát s kapott tőle a kisérletért egy
irgalmatlan nagy pofont.</p>
<p>– Nesze!</p>
<p>– Köszönöm. Ez hát az enyém. Egy négyszem között adott pofonért,
ha szép hölgy adja, nem haragszunk. Az egy váltó.</p>
<p>– Még pedig nem hamis.</p>
<p>– «Értéke» egy mennyország!</p>
<p>– Pokolban akarod-e megtalálni a mennyországot? Te hidegvérű
reptil! Mikor azokat a jeleneteket olvastad előttem, a mik alatt
valamit éreztem Báthory Erzsébet gyönyöréből, a ki ifju leányok
vérében fürdött, azt véltem, lángba borulok s megégek azzal együtt,
a ki lángkörömbe lép. A kisértetek orgiájába vitt oda képzeletem s
gyilkossal <span class="pagenum"><a name="Page_55" id=
"Page_55">-55-</a></span> s legyilkolttal karöltve jártam a bőszült
danse macabret. Nem érezte szivemhez szorított fejed a vad
feldobogást? Vége van. Eredj haza s igyál szódavizet! Most
jégbálvány vagyok. Ez a hír méreggé változtatott bennem minden
életnedvet. Ha megharapnék most valakit, meghalna tőle, mint a
csörgő kigyó fogától. Gyűlölet, utálat minden gondolatom. Beteg
vagyok. Halálos beteg. A nehézkór előjeleit érzem. Valakin ki kell
töltenem boszúmat. Ne óhajts ilyenkor megismerni, mert rettenetes
vagyok.</p>
<p>Benjámin mozdulatlanul állt a szép dühöngő előtt. Az kezébe
fogta a csengetyűzsinórt.</p>
<p>– Rozina, ön cselédjét akarja híni? – kérdé Benjámin
elkedvetlenülten.</p>
<p>A delnő másik kezével közelebb vonta őt magához s erőszakosan
elfojtott hangon suttogta fülébe:</p>
<p>– Gondolj rá, hogy van egy ember, a kinek egy kötél van a
kezében, a minek a hurokja a te nyakadra van szorítva, s a ki
annálfogva tégedet, a mikor neki tetszeni fog, a sárba, a mélységbe
leránthat; a ki elől hasztalan emelkedel a legmagasabb polczra, rád
talál, lába alá tapos. A ki miatt nem lehetsz boldog soha; kiránt a
hitvesed, a gyermeked karjai közül, a mikor legboldogabb,
legkevélyebb fogsz lenni. Aztán gondolj rá, hogy van egy asszony, a
ki tégedet arczul ütött, nem úgy, mint én: enyelgő kézzel, de
halálra sujtó szóval, a ki téged felismert, kikaczagott s a ki
utamban áll nekem, mint egy áthidalhatlan mélység, mint egy
elolthatatlan tűz. A ki miatt kell éreznem a mérges nyilak
legmérgesebbjeit, az emberek gúnymosolygását, a ki miatt börtön rám
nézve ez az egész világ, mert azokon az ajtókon nem léphetek be, a
miken belül egy más világ van: az én világom. A míg ez az asszony
él, addig rám nézve nincsen nappal: csak éjszaka szabad az arczomat
megmutatnom. S te az én mosolygásomat akarod látni, a míg ez
asszony él?</p>
<p>Vajdár hallgatott. <span class="pagenum"><a name="Page_56" id=
"Page_56">-56-</a></span></p>
<p>– Te! Gondolj reá, hogy ez a két ember talán most a lopott
boldogsággal mámorig lakozva, egymás álmait őrzi s talán e perczben
hizelgő néven szólítja egymást s felel rá gyönyörittas örömmel… Ah!
Pokol!</p>
<p>A szép hölgy indulatosan dobbantott lábával.</p>
<p>– Tépni, harapni, körmeimmel hasogatni van kedvem ezen az
éjszakán! Mondani olyan sértő szavakat, a miktől a köny
kicsorduljon! Ütni olyan sebeket emberek testén-lelkén, a mik be ne
gyógyuljanak soha. – Nos, mit tudsz vigasztalásomra mondani, te
gyáva? – Meddig él még ez a két ember?</p>
<p>Vajdár néma maradt.</p>
<p>A delnő most változtatta a hangját, az indulat-kifejezést.
Mesterkélt ájtatosság hangján kezdett beszélni.</p>
<p>– De hát nem istentelenség-e az, a mit ők cselekesznek? A
szentegyház örök törvényeit megszegve! A pápa tilalmát, a szentszék
itéletét lábbal taposva. Ők a bűnösök, a kik előlem elbujnak, nem
én, a ki őket üldözöm. Ők lázadtak föl az Isten ellen. Ők sértik
meg a szentséget, a tiz parancsolatot. A sakramentumot
meggyalázzák. A ki őket megöli, csak a boszúálló Isten itéletét
hajtja végre.</p>
<p>Vajdár nem szólt rá semmit.</p>
<p>A szép Cyrene látta, hogy ez olyan ember, kire sem az Istennel,
sem az ördöggel nem lehet hatni. Ennek csak egy fetishe van, a
minek meghódol: – a nő!</p>
<p>A szép Cyrenében abból is volt.</p>
<p>Kezével keblébe nyult s a szétbontott hímzetfodrok bűbájos
rejtekéből egy zsinórkán függő aczélkulcsot vont elő.</p>
<p>– Te! súgá Benjáminnak, s egy perczre mosoly derengett arczán.
Ez a kulcs azé leend, a ki nekem hírül hozza, hogy az a nő halva
van.</p>
<p>Azzal megcsókolta a kis kulcsot, s aztán Vajdár ajkaihoz értette
azt, hogy az is csókolja meg.</p>
<p>– Mit szólsz?</p>
<p>Vajdár halkan, csendesen felelt.</p>
<p>– Én csak gondolni szoktam és tenni. <span class=
"pagenum"><a name="Page_57" id="Page_57">-57-</a></span></p>
<p>– Tehát a rivederci!</p>
<p>Azzal megrántotta háromszor erőteljesen a csengetyüzsinórt.</p>
<p>Ez világos utasítás volt Benjáminnak, hogy siessen távozni azon
az úton, a melyen jött.</p>
<p>Az óraajtó becsukódott, s az óra ismét ütötte a tizet.</p>
<p>A szobaleány rohant be ijedten: fél papucsa a kezében,
hálófőkötője a nyakában. Azzal aztán kezdődött a drága mulatság.
Minden cselédet felvertek, a kit kéz ügyében kaphattak, megvertek;
inasokat, kocsisokat éjnek idején orvosokért kergettek, meghozott
gyógyszereket földhöz csaptak; semmi élő teremtésnek nem
kegyelmeztek.</p>
<p>A marquisnőnek ez a bál-nap a legszomorúbb napjai közé
tartozott.</p>
<h3>IX.</h3>
<p>Vajdár Benjámin, hogy méltó catastrophával végezze a megkezdett
tragédiát – sietett a Sperlbe.</p>
<p>Ott jó ismerőse, a főpinczér közlé vele azon nagybecsű titkot,
hogy főnöke is itt van, valamelyik cabinet separéeban soupézik, két
rangjához illő úrhölgygyel.</p>
<p>Benjámin benyitott hozzájuk.</p>
<p>– Tudtam bizonyosan, hogy idetévedsz! szólt nevetve a herczeg, a
mint őt belépni látta. Nézd, teríttettem is számodra.</p>
<p>A kerek asztalnál volt még egy negyedik számára való ülés.</p>
<p>Abban az évben legújabb párisi divat volt a «fleures animées»:
az egyik delnő éjviolának volt öltözve, a másik tulipánnak. Egy
gazdag lakoma romjai hevertek az asztalon. A tulipán-marquisnő
kezében tele pohár, melyet már az ajkaihoz emelt, de nem tudott
kiüríteni a kaczagás miatt.</p>
<p>– Ime egy tékozló fiu, a ki elhitette magával, hogy én az ő apja
vagyok! szólt a herczeg, a minden feszély nélkül közéjük települő
Benjáminra mutatva. <span class="pagenum"><a name="Page_58" id=
"Page_58">-58-</a></span></p>
<p>Ekkor észrevett rajta valamit.</p>
<p>– Te! Neked az egyik pofád vörösebb, mint a másik.</p>
<p>– Igen, féloldali hideglelésem van.</p>
<p>– Féloldali hideglelés! Soha se hallottam ilyennek hírét.
Gyógyíttasd magad, fiam!</p>
<p>– Azt teszem; szólt Benjámin, odatartva poharát az
éjviola-marquisnő elé, ki azt teletölté pezsgővel.</p>
<p>– Megállj csak! Mielőtt azt a gyógyszert bevennéd, hadd tartsak
egy kis orvosi kikérdezést. Van-e még sok pénzed abból az ötezer
forintból, a mit a volt feleségem deczemberi havi illetményeül
átvettél?</p>
<p>– Épen arról akartam beszélni, szólt Vajdár, a késfokát a
túlhabzó pohárra téve. Kérem a januári illetményt, de rögtön.</p>
<p>– Rögtön-e? talán még ma?</p>
<p>– Igen. Még ma.</p>
<p>– S nem volna tudomásod róla, hogy a feleségem még novemberben
megirta nekem, hogy más vallásra tér, újra férjhez megy, s az
apanageáról a levél keltétől fogva lemond. Nem jutott a te kezedhez
az a nekem szóló levél?</p>
<p>Benjámin vállat vont, zavartalanul facsargatva a czitrom nedvét
az osztrigára.</p>
<p>– Bizonyos voltam felőle, hogy Cagliari herczeg, a ki minden
izében nemes ember és gavallér, azt fogja mondani e levélre, hogy
«az nekem mindegy, mit tesz az asszony, de a míg az én nevemet
viseli, addig nem szabad besároznia a czipőit a
gyalogjárással».</p>
<p>– Bravó. Ezt jól adtad. Tehát már most még ki is házasítsam,
ugy-e? Erre kell a januári illetmény?</p>
<p>– Nem erre kell, hanem valami másra.</p>
<p>– Mi az a más?</p>
<p>– Eh, most ne beszéljünk arról; ne rontsuk el vele a mulatságot;
majd reggel.</p>
<p>– Én most akarom hallani.</p>
<p>– De vajjon a grófnők akarják-e? <span class="pagenum"><a name=
"Page_59" id="Page_59">-59-</a></span></p>
<p>– Marquisnők! Te naplopó. Az a kérdés, hogy érdekes-e?</p>
<p>– Érdekes! de nagyon erős.</p>
<p>– Ah! Piquant! Interessant! Csak ki vele. A marquisnők szokva
vannak ahhoz.</p>
<p>A két delnő kiváncsian vonult közelebb. Az éjviola legyezőjét
vette kezébe.</p>
<p>– Tehát röviden ez az eset, szólt Benjámin, hogy a szép Blanka
herczegnő e perczben halva fekszik.</p>
<p>A herczeg hátrahökkent.</p>
<p>– No, fiu! Az ilyen bolond tréfákat kikérem magamnak. Ismered
gyöngeségemet, hogy nem szeretem, ha a halált emlegetik előttem. A
hol arról beszélnek, onnan eltávozom.</p>
<p>– Kérdezve volt, s én a kényszerítésnek engedtem. Szivesen
elhallgatok.</p>
<p>– De nem! Vondd vissza! Mondd, hogy nem igaz! Csak tréfálni
akartál velem.</p>
<p>Vajdár fölállt és meghajtá magát mélyen.</p>
<p>– A tiszteletlenségnek ily fokát az én uram és jóltevőm
irányában nem hagyom magamról föltenni.</p>
<p>– No, ülj helyedre, ne bolondozz. Hol fekszik halva?</p>
<p>– Valahol az útfélen, Nagy-Enyed és Felvincz között, elterülve a
havon, átszúrva lándzsadöfésektől.</p>
<p>– Hisz ez őrült beszéd.</p>
<p>– Lehet, hogy az, de való. A hadügyminiszteriumhoz hiteles
tudósítások érkeztek W–r tábornoktól a mészárlásokról, miket ő
rosszal. E tudósításokat én olvastam s szolgálhatok a
részleteikkel.</p>
<p>És aztán elmondott nehány eseményt a pokoli hadjáratból, a hogy
azt ember ki nem gondolhatná, ha ördög nem sugalja.</p>
<p>A tulipán-marquisnő a háta mögé önté a fölemelt pohár tartalmát
s az éjviola egészen beburkolta magát shawljába. A hamis
marquisnőknek jobb szivök volt, mint az igazinak. <span class=
"pagenum"><a name="Page_60" id="Page_60">-60-</a></span></p>
<p>– S honnan gondolod, hogy Blanka is ez áldozatok közt volt?</p>
<p>– Fel vannak jegyezve a legyilkoltak nevei.</p>
<p>– Ez rettenetes volna.</p>
<p>– Mindenek fölött azonban Cagliari herczegnek az az első
teendője, a mivel saját magának tartozik, hogy megölt nejének
holttestét fölkerestesse és idehozassa Bécsbe, hogy ravatala saját
palotájában legyen fölállítva, s koporsóját onnan vigyék el a
családi sírboltba.</p>
<p>A herczeg fölugrott helyéről.</p>
<p>– Ravatal, sírbolt, gyászmenet? Gyönyörű éjszaka ez, mondhatom!
S ha ez csak farsangi tréfa tőled…</p>
<p>– Excellenza. Ha ez tréfa volna tőlem, úgy olyan tréfa volna, a
miért valaki a magához hasonló ranguval élethalálra megverekszik,
az alatta állót pedig korbácscsal kergeti ki a házából. Ha
bizonyossá akar felőle lenni: ime odaadom a tudósítások
cryptografiai kulcsát: a másolatokat ott találhatja ön ez órában
egy olyan helyen, a mely az ön számára mindig hozzájárulható.
Győződjék meg saját szemeivel.</p>
<p>– Nem! Nem! Vidd innen a kriptaajtó nyitogató kulcsodat. Én
hozzá nem nyulok. Én végig nem betűzöm a megölt emberek neveit. A
két kezem olyan hideg lett egyszerre, mint a jég. No ez szép
mulatság volt ma! A végét itt hagyom neked.</p>
<p>– A miben nekem nem nagy gyönyörűségem lesz. Még ma akarok
indulni Erdélybe. A dologgal sietni kell.</p>
<p>– Tehát csakugyan komolyan akarod?</p>
<p>– Komolyan akarom önnek idehozni Zboróy Blanka herczegnő
holttestét. S az most nehéz feladat lesz. Galiczián, Bukovinán
keresztül kell kerülnöm Erdély északi határába: ott sírokat
feltöretni, száz közül az igazit fölkeresni; ólomkoporsóban,
szekéren, vasut nélküli három országon keresztül ideszállíttatni.
Ahhoz ember kell, a kinek a szivében vas van.</p>
<p>– Meg egy másik ember, a kinek a zsebében arany <span class=
"pagenum"><a name="Page_61" id="Page_61">-61-</a></span> van. Most
egyelőre átadom a tárczámat, majd utasítani fogom az ismerős
bankházat Czernoviczban, hogy nyisson számodra hitelt, előre nem
látott esetekre nézve.</p>
<p>A nehéz feladat legnagyobb részét pedig elhallgatta Benjámin az
ő fogadott atyja előtt; azt, hogy a hazahozandó szép hulla még most
piros arczczal és ragyogó szemekkel látja naponkint kétszer
felkelni a napot a toroczkói völgyben s nem is álmodik felőle, hogy
készítik számára az ólomkoporsót.</p>
<p>A herczeg már leküzdte magában az első borzalmat. Könnyelmű,
élvsóvár ember volt, a ki hamar ki tudott alkudni a balsorssal. Azt
hitte, hogy azáltal, ha bőkezüen gondoskodott egykori neje pompás
temetéséről, lekenyerezte annak a «maneseit». Képzelmét most az a
gondolat hevíté, hogy ha ő most Blanka halálhírével vissza fog
menni a szép Cyrenéhez: milyen lesz az a nőoroszlán, a ki az ő
meghódítójának lábait csókolja? Ez olympi élvezet lesz az itt
hagyott triviális mulatsághoz képest. A mi maradjon
Benjáminnak.</p>
<p>Búcsút vett a két istennőtől, s tárczájával együtt átruházta
teljhatalmát Vajdárra s aztán hajtatott Caldariva marquisnő
palotája elé.</p>
<p>Hintaja nem mehetett be a kapubejárat alá, mert azt már egy
szemközt álló fogat tartá elfoglalva.</p>
<p>A kapus felvilágosítá róla, hogy a doktor van itt.</p>
<p>– Ahá! A szokott betegség! mondá magában. Azoknak az
asszonyoknak a baja, a kiknek az egész világ «fáj», s minthogy az
orvos nem tudja az egész világot olyanná csinálni, a milyenné ők
akarják, tehát a baj kínos és gyógyíthatatlan.</p>
<p>Ezúttal azonban azt hitte, hogy ő hozza magával a biztos
gyógyszert, a minek hatása csalhatatlan.</p>
<p>Az előszobában meglepte az, hogy a hány szobalánynyal, inassal,
komornával találkozott, annak egyik pofája mind pirosabb volt, mint
a másik. Epidemia volna tán már e féloldali hideglelés?
<span class="pagenum"><a name="Page_62" id=
"Page_62">-62-</a></span></p>
<p>A hálószoba szőnyegajtajában szemben jött rá az orvos, meg az
orvosságos üveg. Az üveg repült magától az orvos feje felett. Majd
a herczeg orrát találta el.</p>
<p>– Mi baj van? Be lehet menni? kérdezé a herczeg.</p>
<p>– Oh igen, felelt az orvos komolyan. Erős vértolulás az
agyhártyákra, ideges nevralgia. A beteg oly állapotban van, a midőn
az orvosnak is tanácsos mind a két kezén egyszerre tapintani meg az
üteret, miután bizonyos nemét a vidtáncznak fejleszti ki, a mi csak
a kezeket lepi meg, a miknek ellenállhatlan ideggörcsük van, a
hozzájok közeledő arczának tenyereikkel gyors érintkezésbe
hozatalára. Bemehet a herczeg. A baj nem veszedelmes; de jól fogja
tenni, ha egyszerre mind a két kezét megfogja a betegnek, midőn
kezet csókol neki s aztán el nem ereszti, míg közelében marad.</p>
<p>A herczeg úgy tett, a hogy utasítva volt. Beléptekor a szép
Cyrene azzal foglalatoskodott, hogy vánkosáról tépte le a hímzett
fodrokat. Éjszekrényén már nem volt tárgy, a miből hajító eszközt
lehetett volna csinálni. Mikor meglátta a belépőt, egyszerre hátat
fordított neki s holtnak tette magát.</p>
<p>A herczeg lábhegyen lépett hozzá. Ismerte a jelszót, mely őt
életre fogja támaztani.</p>
<p>– Rozina. Nőm, Blanka meghalt.</p>
<p>E szóra egyszerre visszafordult a fekvő hölgy, s arczán,
szemeiben dæmoni öröm világolt, a harag és öröm ellenmondó
vonásaiból támadt gyönyörű meduzakép.</p>
<p>Most már lehetett bátorsága a herczegnek a két kicsiny kéz után
nyulni s mind a kettőt biztosítva, egyiket a másik után
megcsókolni.</p>
<p>– Hol? Mikor? Hogy? kérdezé a hölgy.</p>
<p>– Nagy-Enyeden. Meggyilkolták.</p>
<p>– Eh! őrült beszéd! mondá a marquisnő, s a herczeg vette észre,
hogy a kezét szeretné saját rendelkezésére tartani. De nem adta
neki vissza.</p>
<p>– A mit ön meg akart tőlem hallani: meghoztam. <span class=
"pagenum"><a name="Page_63" id="Page_63">-63-</a></span></p>
<p>– Ki mondta azt önnek?</p>
<p>– Az én kedves fiacskám, az ön kedvenczkéje, Benjámin. Most
olvasta a hadügyminiszteriumhoz érkezett tudósításokból. Onnan jött
egyenesen hozzám, a jó fiu.</p>
<p>A marquisnőben forrott a méreg.</p>
<p>Ki akarta szabadítani a kezeit erőszakosan; de a herczeg nem
bocsátá el.</p>
<p>– Igazat mondok önnek. Szavamat adom rá, hogy úgy van. Pénzt is
adtam rá Benjáminnak, hogy rögtön utazzék Erdélybe s a szegény
szerencsétlen nő maradványait szállítsa Bécsbe.</p>
<p>– Oh! Bocsássa ön hát el a kezeimet!</p>
<p>– Mit akar ön, kedves Rozina?</p>
<p>– Mit akarok? szólt a nő, s elkékült ajkán tajték kezdett
habzani. Hát egy imádságot akarok – mondani – a szerencsétlen
asszony – lelki üdveért. – Engedje, hogy a kezeimet imára
kulcsoljam!</p>
<p>Már erre a kegyes czélra csakugyan szabadon kellett becsátani a
kezeit.</p>
<p>Pácscs!</p>
<p>Abban a pillanatban aztán a herczeg is megtudta, hogy milyen az
a féloldali hideglelés!</p>
<h3>X.</h3>
<p>Az arczul ütött alak egy herczeg volt. És egy római. És egy
dæmon.</p>
<p>Ez nem az a frivol szerető, ki a bársonykéz arczcsapására azt
mondja: «annál jobb! a nő ütése egy váltó; értéke egy
mennyország!»</p>
<p>Ha Caldariva marquisnő azt akarta megtudni, hogy milyen az
ördög, a kit arczul ütnek, maga előtt láthatta azt. E perczben
Jupiter valóban Jupiter volt: az, a kinek láttára a kiváncsi Semele
szörnyet halt!</p>
<p>A szép Cyrene ijedtében két felemelt karját keresztbe tette
arcza elé. <span class="pagenum"><a name="Page_64" id=
"Page_64">-64-</a></span></p>
<p>S a megsértett bálványkép, mély, rezgő hangon (mintha még mindig
az ütés vibratiója alatt reszketne) szólt hozzá:</p>
<p>– A mit én mondtam, az úgy van. – Vajdár ez órában indul még
Erdélybe s onnan Zboróy Blanka holttestével fog visszatérni (s
közben jéghideg kezét a szép hölgy lepletlen vállára tette).</p>
<p>E szóra a hölgy odaveté magát Cagliari nyakába fekhelyéről,
szenvedélyesen átölelte azt két karjával s megcsókolta a homlokát s
onnan elkezdve aztán végtől-végig csókolta őt, le egész a lábai
hegyéig, s ott maradt a lábainál, arczon fekve és térdeit ölelve,
zokogott, bocsánatért könyörgött, fuldokolt, vonaglott.</p>
<p>Cagliari felemelte őt s kérte, hogy legyen nyugodt; mert
indulatoskodásával még betegebbé fogja magát tenni.</p>
<p>A hölgy arczát vánkosába temeté, hogy sirását erővel
elfojtsa.</p>
<p>– Én értem az ön türelmetlenségét, Rozina, szólt hozzá Cagliari
halkan. Ön Nápolyban udvarhölgy volt: kegyencze a koronás főknek s
itt Bécsben nem akarják önt meglátni. Ez annyi, mint szellemileg
halálra itélve lenni, az élők sorából kitörülve lenni. Ön el van
telve keserűséggel mindazok iránt, a kiknek kegye önt boldoggá
tenné. S a kinek tehetsége is, akarata is van hozzá, hogy önnek azt
a boldogságot megszerezze: az nem mozdulhat. Hozzá van lánczolva
egy asszonyhoz, a kinek halálbűne az, hogy él. S ön azt hiszi, hogy
ez csak ön előtt halálbűne. S hogy engemet csak az ön szenvedése
érdekel; azért könnyen veszem azt, s hagyom a sorsot folyni, a hogy
neki tetszik. Ha megigéri ön, hogy nem sír többet, hát még mondok
önnek valamit.</p>
<p>– Nem sirok.</p>
<p>– Mosolyogjon rám egyszer.</p>
<p>– Megbocsát-e?</p>
<p>– Ha mosolyogni fog – – Ön elragadó szép!</p>
<p>– Megbocsát-e? ismétlé, sima kezével végig czirogatva az imént
megütött arczot. <span class="pagenum"><a name="Page_65" id=
"Page_65">-65-</a></span></p>
<p>– Azért igen. De hogy saját arczára vörös foltokat szerzett a
sirással, nem addig, míg azok el nem múlnak. Ejh, ilyen vörösre
sírni a szemeit!</p>
<p>A szép hölgy nevetni kezdett s többé nem voltak a szemei
vörösek.</p>
<p>– Már most hallgasson rám nyugodtan, s attól, a mit én önnek el
fogok beszélni, meggyógyul ön, mert az erős narcoticum.</p>
<p>Cagliari leült a karszékbe a marquisnővel szemközt.</p>
<p>– Én jobban akarom, mint ön, hogy Zboróy Blanka ravatala körül
égjenek a viaszgyertyák a Cagliari-palota czímertermében. Indokaim
vannak rá: erősebbek, mint önnek. Az ön indoka csak egy méhecske:
döng, míg nem háborgatják a mézszívásban, s csak akkor ereszt
fulánkot, ha fölingerelték; az én indokaim viperák. Ön egy nőt el
akar veszteni, mert miatta asszonyi büszkesége van megalázva. Erre
még az evangeliumban is találni fölmentő szózatot. Még ettől a
gondolattól az ön homloka ilyen tengersíma maradhat, mint most. De
az én homlokom redőiben a Gaderénok «legiója» lakik. A miről ön még
csak álmodik, azt én már régen cselekszem. Hogy Zboróy Blankának
vissza kell adni azt, a mi az ő uráé: holttestét, ez az itélet ki
van mondva. Négy fal között arczul ütheti egy asszony azt, – a kit
szeret.</p>
<p>(A szép Cyrene engesztelő csókkal érinté a herczeg kezét.)</p>
<p>– De hogy arczul üssön egy nő az egész világ szemeláttára egy
Cagliari herczeget, hogy a szeme közé csapja a szent szék itéletét,
mely őt többé nem tartja fogva, de engemet igen, hogy kitörülje
nevemet neve elől s helyébe irja egy székely góbé családnevét s
aztán mosolygó arczczal járjon-keljen a világban, megütve ostorral
az én haragom fenevadait: az nem fog idyllen végződhetni. Ez a
tréfa polgárok között megjárja, de a Ferrarák utódainak asszonyok
számára is vannak pokolgépeik. Nem alszik ön el beszédemen?
<span class="pagenum"><a name="Page_66" id=
"Page_66">-66-</a></span></p>
<p>– Hallgatok és gyönyörködöm! monda a nő s ébrenléte bizonyságául
elkezdé egyik hajfürtét Cagliari egyik ujja körül csavargatni.</p>
<p>– De én nem alázom meg magamat azzal, hogy a haragot, a
megbántás keserű érzetét is fölvegyem indokaim közé. Hideg vérrel,
érzéketlenül bánok el vele: akár egy anatom. Nekem szükségem van
arra, hogy ő ne legyen! Asszonyok gyilkolnak gyűlöletből.
Nevetséges! Mi, a kik megszoktuk ezerekben játszani: legyen az
arany, vagy emberélet, csak nem jövünk felindulásba, ha «egy»
aranyról, vagy «egy» emberről van szó. «Le jeu est fait.» Tizezer
emberrel be kell tömni egy sánczárkot. Le jeu est fait. Talán az, a
ki ki tudta adni a parancsot, hogy Florenczet fel kell gyujtani
congrev-röppentyükkel, ingadozni fog, ha el kell rendelni, hogy
Zboróy Blanka ravatala körül gyujtsák meg a viaszgyertyákat?</p>
<p>A marquisnő egészen elfeledte, hogy baja van. Szemei
ragyogtak.</p>
<p>– Én nekem az a játékom, hogy összeveszítsek egy országot a
másikkal, uralkodókat népeikkel, mert az az én világom, életpályám,
elementumom. Utamban meg nem állít a tenger. S egy asszonyi
könycsepp nagyobb víz akar-e előttem lenni a tengernél? Szép játék
ez, és igen nagyban megy! Tudja meg, hogy én iszonytatót vesztettem
benne. Engem ez a politikai nagy hazárdjáték már leszállított
jövedelmeim egy harmadára. Az előtt évenkint másfél millióval
rendelkeztem; most csak féllel. Romagnában elkobozták birtokaimat;
Magyarországon felszabadították a parasztjaimat; a zűrzavarban
állampapirjaimon roppant összeget vesztettem; az alkotmányos élet
kivert rendes sphærámból. Új emberek jöttek, a kik félretolnak s
most csak félmillióm van egy évre, másfél helyett. Ha egy nyomorult
hivatalnoknak lefoglalják fizetése két harmadát s aztán egy
harmadából kell neki megélni, az nem szenved oly kínokat, mint egy
úr, a kit másfél millió jövedelemről félmillióra szállítottak alá.
Koplalni, mezitlábos porontyoknak <span class="pagenum"><a name=
"Page_67" id="Page_67">-67-</a></span> kenyeret, tüzelő szenet nem
tudni teremteni, nem olyan rettenetes, mint érezni egy nábobnak a
decadentiát. – Elvégre is azt, hogy az ember rongyosan járjon,
pinczében lakjék, azt meg lehet szokni. De a hanyatlást – soha!
Hogy én, a ki eddig az epsomi, longchampsi mezőnyökön hat
versenyparipával irattam be, ezentúl csak kettőt küldjek oda, hogy
ki eddig olyan társaságban játszottam a piquetet, a hol louisdorban
ment pointja, ezentúl keressek olyan kompániát, a hol csak
tallérban játszanak? – Hogy a ki eddig egész udvari kisérettel
utaztam, ezentúl nagy szerényen egy titkár meg egy komornyik
kiséretében járjak, keljek? Hogy a kinek termeiben eddig a világ
első hirhedt művészei jelentek meg, ezentúl a bécsi
streich-quartett s a karinthi kapu énekesei mulattassák a
vendégeimet? Hogy félbehagyjam a fogadalmi templomot, a mit őseim
uradalmi székhelyén tizenkét év óta építtetek; vagy megrakjam azt
Thorwaldsen művei helyett egy bécsi kőfaragóéval? Hogy a ki eddig
minisztereket, főpapokat, tábornokokat köteleztem le magam iránt,
most beérjem egy fakó journalista subventionálásával, ki elveimért
papiros fegyverrel harczol? Ha meggyűlöltem valakit, hadat vittem
az országára, s ha megszerettem valakit, várost csináltam a
falujából, s most én se tudjak máshoz nyulni, mint
pokolgépecskéhez, gyémántos katulyákhoz? Sőt utoljára még azt
mondjam annak a nőnek, kit imádok: «Kedvesem, eddig két palotában
laktunk, ezután lakjunk egyben!»</p>
<p>A szép Cyrene felkaczagott; oly képtelenség volt mindezt még
csak fel is tenni!</p>
<p>– És a mi mindezek közt a leglehetetlenebb, hogy én a
bankáromat, a háznagyomat mind beavassam hanyatlásom titkába, s
megkérjem őket, hogy rendezzék ezentúl a háztartásomat egy
harmadára, hogy adják el képtáramat, muzeumomat, s
gyémántgyűjteményem két harmadát, pótolják másolatokkal, hamis
kövekkel a hiányzatot. Nem! Nem! Azt, a mit önnek most elmondok,
nem hallotta még <span class="pagenum"><a name="Page_68" id=
"Page_68">-68-</a></span> tőlem senki, és nem is fogja megtudni
senki. Mert én tudok segíteni magamon s nem tűröm az elmerülést!
Akárkinek vérébe kerüljön az! Mert higyje el ön nekem, Rozina, hogy
az a brigante, a ki az utszorosban a közeledő maillepostra les, s a
maga mesterségét nem nevezi máskép, mint «affare d’un colteletto»,
nem olyan mindenre elszánt ember, mint egy grand seigneur, a kinek
az elébbi harmincz millió helyett tizből kell megélni. Ha ezt
másnak mondanám, megrettenne tőle: ön egyedül van beojtva a belőlem
kisugárzó contagies ellen.</p>
<p>Ez a szó azt az ötletet adta a delnőnek, hogy a mint a herczeg
kezén a mutató ujját arany hajának egy tincsével körülszorítva
tartá, hirtelen egy arany melltűvel beleszurjon ez ujj hegyébe, s
aztán a kigyöngyöző vércseppet ajkával felszívja.</p>
<p>– Hadd menjen át az én szivembe a te véred!</p>
<p>Most azután egészen közel hajolt hozzá a herczeg, hogy suttogva
beszélhessen vele.</p>
<p>Az ernyővel letakart éjlámpa sugárbűvköre megvilágítá mind a két
főt. A tündérszép női arcz egészen a fölé hajló dæmon-arcz
befolyása alatt állt már; annak az indulatkifejezései idomíták az ő
arczvonásait, annak a szemei delejezték az ő szemeit, annak az
ajkai kényszeríték mosolyra, bámulatra, extasisra az ő ajkait.
Egészen hatalmában volt annak az embernek, ki a rombolás, a
kártevés vágyában oly vulkáni magasban állt felette! Vulkánhoz, a
tűzokádóhoz csak Venus mehetett feleségül. Más nő irtózott volna
tőle.</p>
<p>– Most következik az a nő, a kiről beszéltünk. Szólt suttogó
hangon a herczeg. Mikor hozzám adták a testvére feleségül, egy
szerződést irattak alá velünk, mely szerint ha a házastársak
bármelyike elébb meghal, annak a vagyona a túlérőre marad. Ő fiatal
volt, én idős. Az előny az ő részükön. A válóper kimenetele nem
semmisíté meg a szerződést: azt a felbonthatlan sacramentum őrzi.
Ha Zboróy Blanka meghalna, testvérei kénytelenek volnának
<span class="pagenum"><a name="Page_69" id=
"Page_69">-69-</a></span> a birtokát kiadni: a miben az én
helyzetem annyival előnyösebb, minthogy az egész család erősen
belekeverődött a forradalmi mozgalmakba Magyarországon.</p>
<p>– De hisz az ő birtoka csak egy millió. (Ez védelem volt.)</p>
<p>– Ne higyje ön. Csupán ennyi után fizették neki a testvérek a
kamatot; valóságban ötször annyi az.</p>
<p>(Ez sulyosítja a vádat!)</p>
<p>– No de – még én nem vagyok az «uj Pitaval» hőseinek
gallériájába felvételre megérve. Én nem keverek «örökségi
porocskát». Choiseul-Praslin herczeg sem vagyok. Várhatok
türelemmel az én kedvező esélyeimre. Lehet, hogy egy dühös szerető
egyszer megöli e makacs asszonyt; lehet, hogy önmaga vet véget
szerencsétlen életének. Rómában néha már csak egy hajszálnak
kellett volna elszakadni, hogy tragédiájának vége legyen. Egy
véletlen, egy ösztönszerű sugallat, hogy egy órával hamarább tünjék
el palotájából, mint azt a római nép az éj sötétében megrohanja, –
s most – a napi rendre tértünk volna át fölötte. Azonban most
egyszerre egy bolond ötlete támadt ez asszonynak. Ő férjhez akar
menni. – Jó! – A kettőnk közötti viszonyt ez nem változtatja meg. A
római curia itélete felül áll minden törvényen s az nem veszi
tudomásul az ő új házasságát. Ha meghal, mint Cagliari herczegnő
hal meg. Igen, de a protestáns canonok meg azt követelik, hogy
térjen ki a római egyház kebeléből, ha első férjétől elváltnak akar
tekintetni. S ha ezt megteszi, akkor elveszti a saját jogát a
birtokaira, a mik a hagyományozó végrendelete szerint csak római
katholikus utódokat illetnek, s akkor nem csak ő rá nézve, de rám
nézve is köddé foszlik szét az egész Zboróy Eldorado.</p>
<p>A nő mindkét karjával magához vonta a herczeg fejét, hogy a
fülébe sughassa:</p>
<p>– Meg kell neki halnia, mielőtt másodszor nővé lehetett
volna.</p>
<p>– Odáig – egyedül – neki – magának. Szólt, egyenkint
<span class="pagenum"><a name="Page_70" id=
"Page_70">-70-</a></span> megnyomva minden szót a herczeg.
Alkudhatik a sors velem. Beérem azzal az eredménynyel, hogy Vajdár
meghoz egy ólomkoporsót, a szerencsétlen martyr-halált szenvedett
asszony hullájával. Annak herczegi pompával adok végtisztességet s
síremléke művészremekül fog állni fogadalmi templomom oltárának
jobb oldalán. Halála minden évfordulóján gyászmise lesz teljes
pompával a szent István székesegyházban. Gyilkosait üldöztetni
fogom, s azokat az előljárókat, kik a balesetet megakadályozhatták
volna, földönfutókká teszem.</p>
<p>A szép Cyrene kaczagott, mintha csiklandták volna. Nevetni való
tréfa. Mikor az ördög mosdik!</p>
<p>A herczeg maga is elmosolyodott.</p>
<p>– Ez tréfa. Ezen még nevethetünk. De hogy ha megtörténik az, mit
arczulütésnek neveznek, akkor olyan katasztrófa fog következni, a
mit a krónikákban fognak fölirni vörös betükkel. Hunyd le a
szemedet és úgy hallgasd most, a mit mondok, mintha álmodnál… Ha
Zboróy Blanka elhagyja ősei hitét,… megesküszik egy új férjjel,…
akkor nem elég neki magának meghalni;… hanem meg kell halni annak a
férjnek, a ki őt elvette;… meg a papnak, a ki őket összeeskette,…
az egész családnak, az utolsó gagyogó gyermekig, mely őt tagjául
befogadta;… a násznagyoknak, tanúknak, a kik szertartásán jelen
voltak;… az énekes deákoknak, a kik az alkalmi zsolozsmát
énekelték;… a násznépnek, a ki a menyegzői lakomán vele egy
asztalnál evett és ivott;… meg kell halni az egész népnek, mely az
ablakon kinézett, míg a násznép végigvonult, és a ki csak azt
mondta róluk: «milyen szép egy pár!»… És meg kell halni annak az
egész városnak, mely annak tanuja lesz vala!… Földig kell
romboltatni a templomnak, a hol az megtörtént, és a háznak, mely az
anyakönyvet őrzi, hogy ne maradjon egy élő, a ki azt mondhassa,
hogy látta Zboróy Blankát az egy Istent hivők templomából kilépni!
ne maradjon egy papirlap, mely tanuskodjék az ő hitehagyásáról!…
<span class="pagenum"><a name="Page_71" id=
"Page_71">-71-</a></span> Nekem van erre módom… A mit az egyik
római nép meg nem tett, majd megteszi a másik római nép!… Traján
dédunokái elvégzik az én számadásomat Attila dédunokáival… Nos?
Meggyógyítottam-e önt?</p>
<p>A hölgy nem felelt. Elaludt.</p>
<p>A magánál hatalmasabb dæmon igézete alatt zsibbadtan, aléltan
menekült az álom világába s ott talán egy ártatlan gyermeknek
álmodta magát, a ki pillangót kerget, s ha megfogta, megszánja:
elereszti.</p>
<p>A herczeg az elfogadó teremben ismét összetalálkozott a
visszatérő orvossal.</p>
<p>– Már jobban van. Elaludt. Mondá neki.</p>
<p>– Bizonyos voltam felőle, szólt az orvos. Az én «laudanum
Sydenhamiim» az ilyen bajoknál csalhatatlan.</p>
<p>A herczeg ráhagyta, hogy úgy van.</p>
<h3>XI.</h3>
<p>A kis holdsziget városkájában ez alatt gondtalanul készültek a
közeledő örömnaphoz. S az gyorsabban közeledett, mint
kiszámították; a tizenegy hétből hat el lett engedve. A
consistorium Blankát szabályszerüen elválasztottnak tekinté
Cagliari herczegtől, a római egyházjog házassági akadályait a
protestáns canonok el nem ismerik: Blanka abban az órában szabad
volt, a melyben az egy Istent vallók községébe átlépett. S ez hat
héttel rövidíté meg a várakozást.</p>
<p>A fenmaradt idő épen elég volt arra, hogy Áron bátya a tervezett
meglepetést elkészítse a kedvencz számára.</p>
<p>Az ősi udvartelken egy külön álló házikót két szobával, meg egy
konyhával rendezett be épen arra a mintára, a hogy a toroczkói
gazdák lakásai vannak ellátva, czifrán faragott keményfabutorokkal,
körül a falon végigfutó fogasra sorba felaggatott mázos kancsókkal;
ősrégi tálassal, miken parasztremek kőedény és czintányér
pompázott. Ágynemű, függönyzet, ágymenyezet mind parasztleánykéz
<span class="pagenum"><a name="Page_72" id=
"Page_72">-72-</a></span> hímezte munka; egy boldog, istenáldotta
nép fényüzésének teljes tárlata. Még a kakukkos óra is parasztember
munkája benne, s az a gyönyörű vaslábakon álló kályha olyan igazi
hazai sötétkék porczellán, a milyent csak egy toroczkói bányász
házában lehet látni.</p>
<p>Ezeket a szobákat majd csak a menyegző napján fogják Blankának
megmutatni, mikor a kérő násznagy befejezte verses feleselését a
kiadó násznagygyal. Áron bátya lesz a kérő, Bertók bátya a kiadó
násznagy.</p>
<p>Három vasárnappal előre hirdetik már azt az örömnapot. S az első
vasárnap már felgyülekezik a vőlegényi házhoz a város fiatalsága.
(Gyermekek ezuttal csak: tizenhat éven alul, a többi messze van.)
Üdvözletüket átadják: megvendégeltetnek; aztán felállítják a magas
szálfát a ház szöglete elé, tetejében a felpántlikázott
fagyöngybokorral: a közelgő menyegző hirdetőjét.</p>
<p>Az egész város meg van híva erre a napra. Kell az a három
hirdetés köze a sok sütésre-főzésre, mert a milyen hosszú az a
pajta, úgy lesz az két sor asztallal, négy sor paddal benépesítve,
s vasárnap kezdődik, kedden végződik a mulatság, a dinomdánom.</p>
<p>Csak valami baj ne jőjjön közbe!</p>
<p>A két fiatal hölgy örömét megkétszerezte a készülődés. Blankának
úgy tetszett mindaz, a mi itt ő miatta történik. Egész nap majd
fölvették a házat dallamos szavukkal.</p>
<p>És ezalatt Áron bátya minden este följárt a Székelykőre s onnan
nézegetett szét, mely tájon látszik ismét tűzvörösség az égen? s
aztán találgatta magában: ott mostan Borbánd ég; emitt meg Sárd, –
amott Magyar-Igen; – ez a nagy vörösség az égen nem lehet más, mint
Nagy-Enyed veszedelme.</p>
<p>Reggel pedig beszélt az ifju hölgyeknek a lakodalmi
öltözetekről, s ő adta nekik a tanácsot, milyen hímzést készítsenek
a «füzőre», hogy varrják ki igazi toroczkói divat szerint a fersing
szegélyező kösnyőt. <span class="pagenum"><a name="Page_73" id=
"Page_73">-73-</a></span></p>
<p>Dehogy árulta volna el előttük, a mit éjszakánkint látott.</p>
<p>– Vajjon eljönnek-e ők? kérdezé egyszer tőle Blanka.</p>
<p>– «Állunk elébük!» kiálta föl Áron, nagyon is fölemelve az
öklét.</p>
<p>Blanka rábámult s aztán elnevette magát.</p>
<p>– Én Dávidra meg Zenóbiára gondoltam.</p>
<p>– Vagy úgy! Áron persze más valakire gondolt.</p>
<p>– Elküldted nekik a meghivónkat?</p>
<p>– Hogyne küldtem volna, brilliántom. De még vőfély által
küldtem. Rá is talált mindenik vőfély a meghivottjára. Az egyik
hozott nagyobb bizonyságul egy szép selyem kendőt, a másik meg egy
pár pisztolyt.</p>
<p>– Pisztolyt?</p>
<p>– Hát kinek mije van, azt ajándékoz. Dávid csak nem adhatott
neki selyemkendőt, mert az ott nem terem.</p>
<p>– S azt izenték, hogy eljönnek?</p>
<p>– De azt ám. A leány azt mondta, hogy ha ezer ördög is áll az
útjában, mégis eljön a lakodalmad napjára Toroczkóra. A fiu meg azt
izente, hogy ha az egy Isten megsegíti, hát akkor semmi sem fogja
visszatartani. Ezekkel a szavakkal biz ők! Hát kinek milyen az
erkölcse! Kit hogyan neveltek! Hanem hogyha megigérte, mind a kettő
itt lesz; mert kemény szivű ember mind a kettő.</p>
<p>Pedig akkor már nehéz volt az igéretet beváltani, hogy valaki –
a szomszédból vagy távolból – Toroczkóra el fog menni, lakodalmat
ülni.</p>
<p>A menyegzőt megelőző héten «fél tél napját» ünnepelte Toroczkó.
Ez az ősi kegyelettől felavatott ünnep még azon korszakból maradt
fenn, a mikor egész Toroczkó római katholikus volt. A bányászok
védszentjének volt az áldozva, öröm és hálaadás napja. Még most is
ünnep minden háznál. Hálaadás annak a bölcs teremtőnek, a ki két
hazát adott a maga kegyencz népének: egyet a föld fölött, a másikat
a föld alatt, s megengedte, hogy a kik áldásnak tartják a munkát,
nem pedig a paradicsomból kiűző átoknak, <span class=
"pagenum"><a name="Page_74" id="Page_74">-74-</a></span> még a tél
jege alatt és az éj sötétjében is folytathassák emberi
küldetésüket, a vas emberek, a kik vasból élnek, vasat teremtenek.
Még a pénzt is, a mit másutt «aranynak, ezüstnek» neveznek, ők úgy
híják, hogy: «vasat! vasat!»</p>
<p>Blanka ezen a népünnepen a toroczkói menyecskék divatjában
jelent meg. Fölvette az islóggal kivarrott sípujjas inget, apróra
ránczolt kézelőjével, a zöld fersinget a hímzett piros kösnyővel, s
a tarka madarakkal kivarrott vállfüzőt; meg a csipkés kötényt.
Azzal is legszebb volt valamennyi között. De nem is maradt el a
lakodalmáról egy magával jól tehető lélek sem a városból.</p>
<p>Pedig a toroczkói menyegző nem aféle divatos házasság, a hol a
mint vőlegény és menyasszony hátat fordíthatott az eskető papnak,
vagy jegyzőnek, siet felülni a vasutra s elszaladni a házától,
rokonaitól, ismerőseitől; a toroczkói nép, a hogy összetart a
munkában, úgy az örömét is szereti megosztani az egész
községgel.</p>
<p>Az utolsó kihirdetés vasárnapján ott van az egész jó baráti
sereg (egész tábor) a vőlegényi háznál, mely most egyuttal
menyasszonyi ház is. De a lakoma most még nem a házasulók gondja.
Most a vendégek adnak «búcsúvacsorát» a leendő új párnak; minden
vendég magával hozza a sült tyúkot és a rétesalakú somodit. A
vőlegény csak a bort adja hozzá. De azt sem ingyen. Minden ember a
maga pénzeért iszik s azért meggondolja, hogy mennyi szükséges a
jókedve föntartására? Az összegyűlt pénzt aztán odaadják az iskola
szükségeire. Semmi se vész itt kárba.</p>
<p>Hétfőn reggel kezdődik aztán az igazi menyegzői ünnepély. Korán
reggel már taraczkdurrogások ébresztik föl a várost; lovas
ifjonczok nyargalják be az utczákat, a két vőfély trombiták
kisérete mellett hordozza végig a mátkatálat, a mit a vőlegény és
menyasszony kölcsönösen egymásnak küldenek. S aztán a harangszóra
megindul a nászmenet az örömünneplő háztól az Isten házáig: elől
<span class="pagenum"><a name="Page_75" id=
"Page_75">-75-</a></span> az öregek, azután az ifjak, leghátul a
nők, középett a vőlegény, mellette két testvére, mint vőfély és a
menyasszony két nyoszolyójával: az egyik Anna, a másik Susa néne.
Rebeka néne otthon maradt örömanyának.</p>
<p>Az egyházban a tanuló ifjak zsolozsmája fogadja őket, s aztán az
egyház embere tart nekik egy olyan beszédet, hogy azt, a míg éltük
tart, soha el nem felejtik. Csak azután kérdezi meg tőlük, hogy
igazán szeretik-e egymást? Akkor meg is áldja őket az Isten.</p>
<p>Mikor ismét kilépnek a templomból, a leánysereg elhalmozza őket
bokrétáival. Télviz idején ablakaik virágkertjét fosztották meg,
hogy megmutassák, milyen nagy az ő szeretetük.</p>
<p>S az egyházi szertartással még nincs vége a menyegzőnek. A mi
aztán következik, az egy darab népszinmű, a mit a népköltészet
muzsája maga szerzett: az ifjak futása a nász házáig a menyasszonyi
kalácscsal, a ki legelőbb odaér a fiuk közül, az kapja a
menyasszony hímezte selyem nyakkendőt; aztán jön a két násznagy
körmönfont verselése a menyasszony fölötti alkudozásban, végre a
kérő násznagy marad győztes; de csak úgy, hogy a vőlegény
megfogadja, hogy a menyasszonynak «atyja helyett atyja, bátyja
helyett bátyja fog lenni, s megőrzi, mint a szeme világát». Erre
aztán a fiatal leányok a menyasszonyt veszik körül, szép biztató
nótákat énekelnek a fölvidítására, úgy veszik rá, hogy nyujtsa
kezét az ő szerelmes vőlegényének. A nyoszolyók aztán bevezetik őt
a vőlegény házába; abba a kis udvarlakba, a mit Áron bátya lopva
rendezett be az ő számukra. Se Manassé, se Blanka nem tudtak arról
semmit. Milyen nagy örömet szerzett nekik vele! Blanka álmai
paradicsomában találta magát. S mikor aztán az aranycsipkés főkötőt
feltették fejére a nászasszonyok, s kilépett ismét, egy üdvözlő,
hódoló, megbecsülő néppel tele udvarba, kis háza küszöbén, kézen
tartva attól a férfitól, a kinek ő ez órától fogva Isten és emberek
előtt asszonya, világa, királynéja, akkor úgy tetszett <span class=
"pagenum"><a name="Page_76" id="Page_76">-76-</a></span> neki,
mintha ez már az örök üdvösségnek e földön kiadott előlege
volna.</p>
<p>S a mint az új pár megjelen a vőlegényi ház ajtajában rázendítik
az ifjak és leányok a zsolozsmát:</p>
<div class="poem">
<div class="stanza"><span class="i0">«Dicséret, dicsőség,
tisztesség és hálaadás!<br /></span> <span class="i0">Az egek
Urának legyen örök magasztalás!<br /></span> <span class="i0">Kiben
nincsen semmi változás<br /></span> <span class="i0">Sem igéretben
elhanyatlás.<br /></span> <span class="i0">Tőle fejünkre szálljon
áldás!»<br /></span></div>
</div>
<p>Szegény poézis biz ez, a dallamát sem szerzette Palestrina; de
mégis nagyobb az a koszorús költők és mæstrok minden
mesterműveinél.</p>
<p>«A te pálmaleveled újra visszaszállt rám!» súgá Blanka halk,
szerelmes hangon férjének.</p>
<p>Aztán hozzáültek a lakomához.</p>
<p>Ötszáz vendég volt a háznál. Ötszáz vendég, a ki holnap estig
itt akar mulatni. Lakoma lesz bőven, jókedv, a mennyi e napra
illik. – Csupán egy baj van.</p>
<p>– Jaj, igen nagy baj van! sopánkodik Áron bátya.</p>
<p>– Talán valami baj érte őket? szólt ijedten Blanka.</p>
<p>– Kiket?</p>
<p>– A kik még hiányoznak közülünk: Dávid és Zenóbia.</p>
<p>– Oh, dehogy azokról van szó édes mézem! Majd előkerülnek azok,
ne féltsed őket. Ha meg nem jöttek az esküvőre, majd meghozza őket
a «púpos kenyér»; majd itt lesznek a lakodalomra; s ha akkorra se
érkezhetnek, majd megjönnek a «kárlátóra», vagy legkésőbb a
«tyúkverőre». Nehéz ám most az utazás télviz idején; a szél befútta
hóval az utakat. De hidd el, hogy megkerülnek, mert megigérték.
Hanem az a baj, hogy nincs czigányunk! A honvéd urak elvitték
magukkal a bandát; azt mondták, hogy nekik jobban kell a háboruban
a muzsika, mint nekünk itthon. Csak az iskolai zenekar van itten,
azoknak meg csupa fuvó muzsikájuk van, s azon sem tudnak egyebet,
mint indulókat, hymnusokat, halottkisérőket, a kin <span class=
"pagenum"><a name="Page_77" id="Page_77">-77-</a></span> a
«hopcziher» tánczoljon. A fiatalság nem tudom, hogy járja el a
lakodalmon a «kuferczest», ha nincs czigány.</p>
<p>Egy kis Adorján fiu a Zsuzsa néne ivadékából, a ki nagyon
szeretett a Blanka néni szép köntöséhez ragaszkodni, belekottyant a
beszédbe.</p>
<p>– Hogyne volna itten czigány: Áron bá! hát a Lányi?</p>
<p>– Oh, te jámbor kis Miska te! hogy az Ur nevelje meg a
termetedet akkorára, mint a mekkora szájat adott hozzá! Biz ide
hoznád azt a «fél czigányt», azt a Lányit, a Blanka nénéd
tiszteletére, a ki olyan művészeket hallott már életében, a kiket
egyenesen szent Dávid tanított hegedülni. Hiszen csak «félczigány»
az.</p>
<p>De Blankának nagyon megtetszett az, a mit a kis Misike mondott.
Neki hozzák el lakodalmára azt az egy szál czigányt, ha fél is.</p>
<p>Azt is pedig még a szomszéd Szent-Györgyből kell előhozni, a hol
már vegyes nép lakik és így korcsma is van. Abban szokott ő
vasárnaptól hétfőig hegedülni.</p>
<p>A lakoma végét járja már, mire megérkeznek vele s behozzák a
lakodalmas terembe, a hol már a város előkelői áldomásoznak.</p>
<p>Ritka példány! Most is nyári spenczer van rajta, s azon, a hány
gomblyuk, annyiféle alakú gomb; mind a két könyökén másforma szinű
folt. Az egyik csizmájának a szára magasabb mint a másiké s mind a
kettő ballábra való volt valaha. A mellénye messzire és bőven
lecsüng a spenczer alól: az valaha termetes férfié lehetett, míg a
ki most viseli, nem magasabb négy láb és három hüvelyknél. Mellette
még Áron bátya is óriás. Hanem a kis, tagbaszakadt ember egyenesen
és büszkén hordja a fejét s az megnézni való fej! Kondor, sűrű,
bozontos haja betakarja a homlokát, csak úgy villognak elő közüle a
szemei, az orra kissé félre van ütve, mahagoni barna arczán itt-ott
egy-egy csomó ritka bajusz, szakáll irtványai; hanem széles
szájának mosolyravont hasadása közül a <span class=
"pagenum"><a name="Page_78" id="Page_78">-78-</a></span>
leggyönyörübb két sor elefántcsont fehér fog villog elő. S ez
éktelen pofán annyi büszke önérzet ragyog, mint egy herczegén;
több: mint egy művészén. Van is megfelelő eszköze hozzá. Egy
hegedü, melynek a srófjai somfából vannak faragva, s nehány betört
oldalbordája enyvvel van összetatarozva, a nyaka, a hol egyszer
eltörött, szépen összedrótozva s hozzá egy nyirettyű, melynek a
szára egy ív alakú meghajtott kőrisfavessző.</p>
<p>De azért hangot ád az, s nincs az a nóta, a mit el ne húzzon
rajta. Húzza vigan és keservesen; ábrándosan neki alélva, hátra
vágott fejjel és megint tűzre kapva, szügyébe vágott pofával. Nem
tanulta ő senkitől, vele született. Mikor aztán belemelegszik a
nótába, észreveszi, hogy egy szál hegedű, kiséret nélkül, semmit
sem ér, elkezd hozzá énekelni: az énekből trombita lesz; azután
egész zenekar. A zenekiséret elnyomja a violon primet, a művész
szemei szikrát hánynak, haja repked a homlokán, egész arcza együtt
játszik a hegedűvel; aztán a lábai is, a mit elmuzsikál, eldalol,
azt el is tánczolja; – négy ember helyett dolgozik, – nem azért az
egy huszasért, a mit egy éjszakai működésért szokott kapni, hanem
művészi indulatból, az az extasis nem mondva csinált, az valódi
lelkesülés.</p>
<p>Valóban, a kik látták a kor legnagyobb művészeit, Ole Bullt,
Vieuxtempst, a Milanollókat, Vieniavszkyt, Reményit, zavarban
lehetnek, hogy melyiket tartsák nagyobbnak? De ha meglátták Lányi
czigányt Toroczkón, annak kellett a pálmát nyujtaniok: a minél
ugyan az szivesebben vesz vala egy csomó dohányt.</p>
<p>Blanka tapsolt jó kedvében. Hisz ez művészi unicum! a miért
érdemes Amerikából idejönni.</p>
<p>– Csak Dávid és Zenóbia volnának itt már!</p>
<p>Minden jókedvéből ez a sóhajtás zavarta ki.</p>
<p>A félczigányt aztán átengedték a tánczteremnek, a hol az
kifáradhatlan orchestrumával minden tánczravágyó kivánságát
kielégíté; csak gyantázni győzzék, – mert az <span class=
"pagenum"><a name="Page_79" id="Page_79">-79-</a></span> igaz, hogy
négy czigány helyett muzsikált, de öt czigány helyett ivott.</p>
<p>Este felé már Áron bátya maga is aggódni kezdett, hogy se Dávid,
se Zenóbia nem érkeznek. Blanka minden óranegyedben kiküldött
valakit az utczára, hogy nézzen előre, nem közeledik-e valaki az
úton? Egyik testvérnek állandóul strázsálni kellett a kapuban.</p>
<p>Hogy egy távollevő, a kire várnak, úgy elronthat minden
örömet!</p>
<p>Áron bátya kifogyott már minden hitegetésből.</p>
<p>Az utolsó eszközhöz folyamodott.</p>
<p>– No, édes bálványom, mondá Blankának, megigértem, hogy a te
lakodalmadon eltánczolom kedvedért az igazi «csűri» székely
tánczot. Hát ne sajnáld megtekinteni, mert nem látod ám azt
mindennap!</p>
<p>Erre a neszre a tánczosok félreálltak a terem közepéről s nagy
kört kerítettek, mert a székely tánczához nagy tágasság kell. Egy
tánczossal tele van az egész tánczpad.</p>
<p>Nem hasonlít az semmi ismeretes choreographiai alkotáshoz, nem
is lehet azt oly könnyen eltanulni: aczélizmok s tornászati
ügyesség kell hozzá.</p>
<p>A tánczos maga dalolja a táncznótát:</p>
<div class="poem">
<div class="stanza"><span class="i0">«Az én csizmám
disznóbűr!<br /></span> <span class="i0">Apám hozta
Sitkérűl,<br /></span> <span class="i4">A sitkei
mesternek<br /></span> <span class="i4">Nincsen pénze
szegénynek.<br /></span></div>
<div class="stanza"><span class="i0">Héj!!!!<br /></span>
<span class="i0">Kicsiny nekem ez a csür!<br /></span> <span class=
"i0">Kirepülök mint fürj<br /></span> <span class=
"i0">Madár!»<br /></span></div>
</div>
<p>S a közben mindig fél lábával földig leguggolva, másik lábával
maga elé rug; de a sarkának nem szabad érni a földet, s ugyanekkor
egy karját fellöki a légbe, a másikat csipőjére nyomja s a
groteszk, hol fölegyenesedő, hol összetörpülő alak, a bohókás
vershez, a fintor mozdulatokhoz folyvást megtartja azt a hetyke,
magába bizó, mástól <span class="pagenum"><a name="Page_80" id=
"Page_80">-80-</a></span> semmit se váró székely komolyságot: táncz
az és küzdelem egy szín alatt.</p>
<p>A néző sereg átalános tapssal jutalmazza a tánczost, s ugyan
kérik, hogy járja el még egyszer. Úgy se tanulja azt el tőle
senki.</p>
<p>– Ha az én szép ángyikám, rubintom kivánja, mondá Áron, és a
buzdító pillantásra ismét kiállt a középre, eljárni a maga
tánczát.</p>
<p>De alig guggolt le először, a mint Sándor testvér oda tör hozzá
a nézőkörből, s valamit súg fülébe: a mitől egyszerre magasra ugrik
az öreg, s aztán nem folytatja a tánczot, hanem kiszalasztja a
hallott szót:</p>
<p>«Megjöttek!»</p>
<p>Senki sem értette azt meg olyan egyszerre, hogy kik jöttek meg?
mint Blanka. Egyszerre örömsikoltással ugrott föl helyéről és
futott az ajtóhoz. Ő akart legelső lenni, a ki az óhajtva vártakat
üdvözölje.</p>
<p>– Ángyom! Ángyom! kiálta Sándor testvér, ne menj ki, ne
bocsássátok.</p>
<p>Késő volt. Blanka már künn volt az előtornáczban, melynek nyilt
oszlopos homlokzata alól az udvarra lehetett látni.</p>
<p>E tornácz lépcső-följáratánál két paripa állt.</p>
<p>Az egyiken ült Zenóbia.</p>
<p>Blanka lerohant hozzá s megragadá a leány kezét.</p>
<p>– Mégis eljöttél! oh, mint vártunk! No hát szállj le.</p>
<p>Zenóbia nem szólt semmit, s nem szállt le a nyeregből.</p>
<p>– Hát Dávid hol van? kérdé Blanka.</p>
<p>Ekkor Zenóbia megszólalt.</p>
<p>– Itt van.</p>
<p>S azzal a másik lóra mutatott.</p>
<p>Annak a hátára volt felkötve egy fehér lepedőbe burkolt alak.
Egy hulla.</p>
<p>– Dávid bátyám! sikolta föl Blanka. Mi történt Dávid
bátyámmal?</p>
<p>Zenóbia tompa, rekedt hangon felelt: <span class=
"pagenum"><a name="Page_81" id="Page_81">-81-</a></span></p>
<p>– A te bátyád megölte az én apámat s aztán az én bátyáim
megölték a te bátyádat. S már most ez ezután így fog menni mindig –
mindig – mindig.</p>
<h3>XII.</h3>
<p>Blanka az ijedtségtől elveszté hangját, néma volt; hanem Anna,
ki nyomában jött, felsikoltott és jajszóra fakadt.</p>
<p>Egy erős férfikéz hátulról hirtelen befogta a száját. Áron bátya
volt az.</p>
<p>– Ne sírj! Ne kiálts! Ha azok odabenn meghallják, kirohannak s
izekre tépik Ciprianu leányát, a ki nekünk vendégünk most.</p>
<p>Anna visszafojtá erőszakkal a sirását, arczát Blanka ölébe
temetve.</p>
<p>– Sándor! dörmögé lenyomott hangon Áron. Eredj be gyorsan, s
mondd a czigánynak, hogy húzzon egy «vánkostánczot». Mindenki
mulasson.</p>
<p>Sándor testvér visszafutott a tánczterembe s rögtön hangzott rá
a «vánkostáncz» zenéje, a mihez a szöveget is énekelte Lányi:
«Zsidó! zsidó! mi van eladó?»</p>
<p>Ez alatt Manassé is kijött a felesége után.</p>
<p>– Manassé! súgá Áron bátya. Jer ide, segíts a bátyádat leemelni
a lóról.</p>
<p>Manassé, mint a kit sziven szúrtak, hörgött fel e szóra. Térdei
megroskadtak alatta. Azután egyszerre visszatért lélekjelenléte;
odasietett a kötelékeket eloldozni, a mikkel a beburkolt hulla a
lóhoz volt kötözve.</p>
<p>Zenóbia az alatt folyvást a nyeregben ülve, csendesen odabeszélt
Blankához:</p>
<p>– A felvinczi verekedésnél egyetlen halottja volt a magyarnak; ő
volt az. Sokat megölt, őt is megölték. Lova kiragadta még holtan is
az ütközetből s elfutott vele az erdőre. Ott őrizte, míg én ott
felkerestem. Te meghíttál minket a lakodalmadra, eljöttünk, látod,
mind a ketten. <span class="pagenum"><a name="Page_82" id=
"Page_82">-82-</a></span> Már most behíhatsz hozzátok, s
bemutathatsz a vendégeidnek: itt van annak a Ciprianunak a leánya,
a kinek a fiai Sárdot, Vinczet elpusztították, s Adorján Dávidot
megölték.</p>
<p>– El! El! El! rebegé Blanka, kezét eltaszító mozdulattal emelve
Zenóbia felé. Kétségbeejté a rémgondolat, hogy ha most e nőt a
toroczkóiak itt találják, haraguk tűzhányó dühében annak a vérével
fogják befertőztetni ezt a házat, ezt a várost.</p>
<p>– Távozzál békével, Zenóbia; mondá Áron. Az én népem nem fog
üldözni téged. Reggelig mulatni fognak házunknál és nem tudnak meg
semmit addig. A mi fölött oly nagy vitánk volt: az mind a kettőnkre
nézve elveszett. Nem tartozunk egymásnak többé semmivel.</p>
<p>– Én neked semmivel többé Áron; de a hugodnak és az ángyodnak
még tartozom valamivel. Azzal a szép, nagyon szép meghivással, a
mit hozzám irtak. Ezért még bizony megfizetek. Eljövök még egyszer,
s a mit akkor hozok, azzal lesz aztán minden tartozás leróva
közöttünk.</p>
<p>– Járj Isten hirével; monda Manassé.</p>
<p>– Neked pedig azt mondom, Manassé, emlékezzél rá, a mit a
Monasteriánál mondott neked a tribun: «Mi békét kötöttünk veletek,
megesküdtünk rá, meg is tartjuk. Hanem ha támad egy áruló saját
népetekből, attól reszkessetek!» Gondolj gyakran e szóra:
Áldjászketye dumnye Zeu!</p>
<p>Azzal megfordította paripáját s kinyargalt a kapun, a szél
szemébe hordta a havat. Förgeteges éjszaka volt s neki még az éjjel
Borévre kellett jutni – egyedül.</p>
<p>– Hová vigyük a testet? töprenkedék Áron bátya. A ház tele van
lakodalmas néppel, azoknak nem szabad ezt meglátni.</p>
<p>– Ide! Ide! A mi kis házikónkba! – mondá Blanka.</p>
<p>– Hová? a te menyegzői házadba?</p>
<p>– Az most üres, senki sincs benne. Ott van egy felvetett ágy,
abba lefektetjük. <span class="pagenum"><a name="Page_83" id=
"Page_83">-83-</a></span></p>
<p>– Micsoda? A te menyasszonyi nyoszolyádba? a mi halottunkat? Oh
én édes Isten atyám!</p>
<p>És úgy kellett tenni. Dávidot a testvér átvitte a kis házikóba,
s ott kibontva halotti lepléből, kiteríték a nyoszolyára, a míg
elkészül számára a koporsó.</p>
<p>– Most már sírhattok asszonyok.</p>
<h3>XIII.</h3>
<p>A halál beköszöntött az új házba. Ő volt az első vendég. Egy
néma ember érkezett meg, a ki mindent elmond.</p>
<p>Blanka leült az ágy szélére s úgy bámult a halottra.</p>
<p>Meglepő volt a hasonlatosság Dávid és Manassé arcza között. A
külömbség csak egy kicsiny kis veres pont a homlokon: egy golyónak
a helye. Különben olyan, mint mikor Manassé alszik.</p>
<p>És Blankának a lelkében megzsibbasztotta a gondolatot ez a
hasonlatosság.</p>
<p>Ez a holt hasonmása férjének elmonda előtte mindent, a mit eddig
titokban akartak tartani. Mi történik a vér és a láng tengerében,
mely e szigetvilágot körülcsapdossa. – Ilyen utazók kerülnek onnan
haza.</p>
<p>A mikor a Szamos hidján találkozott vele, azt hitte, hogy csak
egy dicsőséges harczjáték az, a mibe az ilyen délczeg lovagok
elindulnak.</p>
<p>S aztán megemlékezett rá, hogy akkor egy csókot igért neki, Áron
bátya kértére; a mire a fiatal hős elpiruló arczczal azt mondá:
«majd ha visszatérek dicsőséggel. És ha halva hoznak eléd, csókomat
akkor is megadd.»</p>
<p>Ime, eljött az igért csókért.</p>
<p>Lefeküdt az ő menyasszonyi ágyába, félszeme félig nyitva. Tán
leskelődik, ha megadják-e a mit megigértek?</p>
<p>S még senki sem merte ez arczot megcsókolni. Anna, Áron, Manassé
tudják, hogy az első őt illeti. A menyasszonyt. Az a honvéd
huszáröltönyt viseli még; ő a menyasszonyi pompát. <span class=
"pagenum"><a name="Page_84" id="Page_84">-84-</a></span></p>
<p>S minél közelebb hajlik föléje, annál nagyobb a káprázat, hogy
az maga Manassé, holtan, megölten, jégszoborrá fagyottan. Minden
idege megrendül, mikor ráborul és az ő ajkai annak márványarczát
érik s a kitörő zokogás görcsei között e nevet hangoztatja:
«Manassé!»</p>
<p>Férje gyöngéden odahajol hozzá s magához öleli őt.</p>
<p>Csak akkor tér magához.</p>
<p>Még sem ő az! Nem a halott.</p>
<p>– Oh ne halj meg te! Ne jőjj így elém te!</p>
<p>Egy feneketlen mélységbe szédül alá lelke, midőn arra gondol,
hogy Manassé is így fekhetnék most ezen a szomorú ágyon; csak
lelket, csak gondolatot kellett volna cserélnie testvérével.</p>
<p>Visszaemlékezett most már a tordai hasadékban tett rejtélyes
utazásra s az asszonyi szív csodálatos divinatiói tehetségével
egyes vétlen elejtett mondatokból összeállítá a valót, hogy ha
Manassé azon az Isten őrizte éjszakán nem a Monasterián keresztül
választja az utat, a vakmerőbbet, a nehezebbet, egy fehér kendővel
a kezében keresve fel egy ellenséges tábort, hanem az egyszerübbet,
a rövidebbet, a tordai berken át karddal kezében törve utat hazáig,
hát most ő is ilyen néma utazója lehetne annak a két tengernek.</p>
<p>Aztán helyet adott a másik három testvér öleléseinek.</p>
<p>Lassankint a többi testvérek is átszállingóztak a lakodalmas
háztól. Sándor testvér egyenkint szólingatta ki onnan. A vigadó
násznépnek nem tünt föl a háziak elmaradozása, ők annál
fesztelenebbül mulattak.</p>
<p>Azt pedig, hogy a vőlegény és a menyasszony oly hamar eltüntek,
bevett szokás igazolta. Ők siettek a maguk boldogságába, a hol a
paradicsom minden örömei várnak rájuk.</p>
<p>Tudták volna csak, hogy minő örömek azok?</p>
<p>– Áron bátya! mondá Manassé, gondoskodjék róla, hogy a násznép
semmit meg ne tudjon a szétoszlásig. Ha most kimenne közéjük a hír,
a hogy föl vannak hevülve, <span class="pagenum"><a name="Page_85"
id="Page_85">-85-</a></span> képesek volnának azonnal fegyvert
ragadni, s a kit legközelebb találnak, azon kezdeni el a vérboszút.
Mulasson minden ember.</p>
<p>– Te parancsolsz, monda Áron, s ő maga átment a násznéphez. Neki
volt valamennyi között olyan vasból öntött arcza, a mi el nem
árulja, ha valami fáj oda benn. A fuvóhangszerek rázendítették a
bányász-indulót, s ez a zaj elfödte azt a nagy sírást, a mi a kis
udvarházban végbement.</p>
<p>A bányászinduló után a násznép lassankint oszolni kezdett. A
trombitásokkal együtt kivonult a lakodalmas sereg az utczára, s úgy
ment végig zeneszóval, el-elmaradozva kiki a maga házánál.</p>
<p>Csak a collegium diákjai maradtak hátra a cantus præsessel.</p>
<p>Azoknak volt a feladatuk még egynehány hajnali dalt énekelni a
boldog pár hálószobájának ablaka alatt, búcsúzóul, altatóul.</p>
<p>Odaálltak karikába a kis ház ablaka alá, s tanakodtak a cantus
præsessel, hogy melyik dallal kezdjék? legjobb lesz az, hogy:</p>
<div class="poem">
<div class="stanza"><span class="i0">«Jőjj az ablakodra
kedves!<br /></span> <span class="i4">Minden nyugszik
már:<br /></span> <span class="i0">Csak egy pár boldog
szerelmes<br /></span> <span class="i4">Ide s tova
jár.»<br /></span></div>
</div>
<p>– Hallga, fiúk, szólt bele Áron bátya a hátuk mögül, nem azt a
dalt énekelitek, hanem ezt a zsolozsmát:</p>
<div class="poem">
<div class="stanza"><span class="i0">«Nyilj meg
kriptaajtó,<br /></span> <span class="i4">Sötét föld
kebele;<br /></span> <span class="i0">Könyeket
hullajtó<br /></span> <span class="i4">Koporsó
födele.»<br /></span></div>
</div>
<p>Halott van a háznál!</p>
<p>Blanka az egész éjt a halott mellett virrasztá át. Ez volt első
menyegzői éjszakája. <span class="pagenum"><a name="Page_86" id=
"Page_86">-86-</a></span></p>
<h3>XIV.</h3>
<p>A kora reggeli harangszó tudatta a várossal, hogy gyász van.</p>
<p>A tegnapi násznép ma már halottnézőbe jött vissza az
Adorján-házhoz. A tegnapi menyasszony ma már gyászruhában ült a
fekete fátyollal bevont házban.</p>
<p>A testvérek künn voltak a «birgej»-en.</p>
<p>Miért híják a halottak lakhelyét a toroczkóiak «birgej»-nek? azt
kutassák a nyelvbuvárok, a kik ráérnek arra; sehol másutt nem
ismerik ezt a szót.</p>
<p>De a holtak lakhelye sem olyan Toroczkón, mint másutt. A
sírboltok a sziklába vannak vágva. Mint egy utcza, a miben halottak
laknak. Hasonlít az a seleuciai sziklasírboltok csoportjaihoz.
Minden családnak van egy ily sziklaháza, a hová a földről
elköltözöttek egymásután leszállnak; az üreg mind mélyebben hatol
be a sziklába; némely régi családnál egész alagútat képez már; ott
alusznak két sor fülkéikben a bányászok, kik életüket a szikla
keblében tölték, s holtan is ott esik legjobban pihenniök; egy
lefelé fordított családfa, mely gyökereivel hatol le a földbe. A
fülkék fölött semmi név sincs. A ki ott alszik, visszaadott mindent
annak, a kitől vette: még a nevét is. Hirdesse az emlékét az, a mi
élve maradt.</p>
<p>Az új fülkét a halott számára a családtagok maguk vésik. Ez
ősidőkről fenmaradt kegyeletes szokás. Ha nincs férfi a családban,
a szomszédok kötelessége az. Nagy gyász volna az Toroczkón, ha
valakinek a vermét fizetett sírásó készítené el.</p>
<p>A ravatalt délután a templomban állíták fel. Az egész nép
felgyűlt végtisztességére. A nép énekelt, a lelkész tartott
gyászbeszédet.</p>
<p>A templomból az egész város kisérte ki a koporsót a birgejig. A
férfiak vállaikon vitték azt: rá volt téve megkoszorúzott kardja,
golyórongálta csákója. Az iskolai énekkar <span class=
"pagenum"><a name="Page_87" id="Page_87">-87-</a></span> gyászdalai
hangzottak előtte, mögötte az asszonyok zokogása.</p>
<p>A sírboltnál a hét testvér vette föl a koporsót, azok helyezték
el az örök hálófülkébe, nagy sziklát hengerítve a nyilás elé.</p>
<p>Azután kijöttek és megcsókolták egymást.</p>
<p>Ekkor egy egyszerű polgár, egy öreg őszhajú férfi felállt a
birgej kőkathedrájába s elmondá a sokaságnak, ki volt az, a kit
eltemettek, hogyan élt, hogyan szerették, hogyan ölték meg? Hogy
soha el ne muljon az emlékezete, a míg a sziklavölgyben emberek
élnek!</p>
<p>Végre a lelkész megáldá a bezárt sírt s rámondta az áment.</p>
<p>A diákok utolsót énekeltek, a gyermekek szép csendben, az
asszonynép sűrű csoportban elhagyták a temető halmát; hanem a
férfiak hátramaradtak.</p>
<p>Ekkor Áron bátya állt fel a kőkathedrába és így szólt:</p>
<p>– Atyámfiai! Megtettük kötelességünket a halott iránt, most
tegyük meg kötelességünket az élők iránt. Elég volt az énekszóból;
most hadd szóljon a fegyver.</p>
<p>Háromszáz férfi hangja dörögte vissza az utolsó szót:</p>
<p>«Fegyverre!»</p>
<p>Az eddig hallgatag, gyászoló alakok lángoló dühre gerjedtek,
egyszerre tört ki valamennyi ajkán az elfojtott keserv, a boszú
átkaiban keresve könnyebbülést.</p>
<p>Pedig a toroczkói sohasem átkozódik. Egyetlen szítkozódása, ha
nagyon megharagszik, az, hogy «egyen meg a birgej!» a mi tréfaképen
hangzik.</p>
<p>Készek voltak rögtön elindulni s ahányan vannak, megtámadni
Adorján Dávid megölőit.</p>
<p>– Haza a fegyverekért!</p>
<p>– A piaczon gyűljünk össze! kiálta Áron a kő kathedrából, a
midőn hirtelen hátulról egy erős kéz megkapta a széles szíjövét s
annálfogva a nehéz tömzsi embert fölemelve a levegőbe, leszállítá
onnan a szikla-támlányról.</p>
<p>Áron bátya nem is kérdezte, hogy ki az? Tudta könyv <span class=
"pagenum"><a name="Page_88" id="Page_88">-88-</a></span> nélkül is,
hogy az ilyen műtétre más nem alkalmas, mint az ő kisöcscse,
Manassé.</p>
<p>– Mit akartok? rivallt mennydörgő hangon Áron bátyjára; de úgy,
hogy azt az egész sokaság meghallhatta. Én békét kötöttem a
szomszédaimmal; megesküdtem rá az egy élő Isten nevében, s ti az én
eskümet meg akarjátok csúfolni?</p>
<p>– Nem ők gyilkolták-e meg Dávid bátyádat?</p>
<p>– Nem! Dávid bátyám harczban esett el. Mint becsületes katona,
karddal a kezében. Többen is harczolnak még rokonaink közül ott a
csatatéren, a kik meg fognak halni hazájukért. Megsiratjuk őket s
sírjuk fölé kopját tűzünk, a hogy hősi népek szokták. De vérboszút
a harczban elesettért csak a vad indiánok állnak.</p>
<p>– Jól van, Manassé öcsém, azért nem szükség bennünket
összeindiánusoznod. Hiszen nem azt kivánom én, hogy menjünk hát
rajta a szomszéd gyertyámosiakra, s pörköljük fel őket boszúból. De
hogy magunkat, családjainkat megvédjük. S a mi erőnk van, azzal
védjük.</p>
<p>– A mi legnagyobb erőnk az Isten. A kinek, midőn a nevére
megesküdtem, az ő kezébe tettem le a mi sorsunkat. Ha ő velünk van,
ki bánthat minket? s ha őt elhagyjuk, ki oltalmaz meg minket?</p>
<p>A sokaság helyeslő zúgással kezdé kisérni Manassé szavait.</p>
<p>– Már hiszen, Manassé öcsém, szólt Áron, én is csak vagyok olyan
buzgó keresztyén, mint más. Még soha ünnepet el nem mulasztottam a
templomba-meneteltől, ha beteg voltam is; de csak mégis jobban esik
az én lelkemnek, ha az alatt, a mig a mennybeli megszabadításért
imádkozom, a puskámat a hónom alá szorítva tarthatom.</p>
<p>– Akkor nem vagy igaz egy Istenthivő! feddé őt Manassé. Mert te
is azt a Jézust vallod, a kinek a nevében a Bertalan-éjeket, az
autodafékat, a keresztes háborúkat csinálták. És nem azt a Jézust,
a ki eljött az emberek között <span class="pagenum"><a name=
"Page_89" id="Page_89">-89-</a></span> békét szerezni, s a ki
Péternek azt mondá: «A ki fegyvert fog, fegyver által vesz el!»</p>
<p>– Bizony nem tudom én, hogy voltaképen mondta-e azt? pattogott
vissza Áron. Máté állítja, hogy mondta, de Lukács és János nem
emlékeznek róla, Márk szerint pedig csak annyit mondott Péternek a
Malkhus fülére Jézus, hogy «elég volt». Különben sem tudom, hogy mi
lett volna belőle, ha «én nekem» mondta volna? Annyiról bizonyos
vagyok, hogy ha én előttem nyujtja az idvezítő az áruló Judásnak a
«mártott falatot», úgy sujtám vala ott mindjárt főbe Iskariotes
uramat, hogy feledte volna elárulni a mestert; valaminthogy a
puskám agyával fogom lesujtani azt az árulót, a ki Toroczkó ellen
hozza a hadakat, csak közelre kapjam.</p>
<p>– Minő árulót?</p>
<p>– Hallád! a miről tegnap a leány szólt: «ha egyszer egy áruló
támad a magatok fajtájából, attól reszkessetek». Ma már tudom az
értelmét a szavának. Van egy uj ember a felkelők tribunjai között,
a ki válogatott kegyetlenségéről nevezetes. Ez a mi
Iskariotesünk.</p>
<p>– Honnan gyanítod azt?</p>
<p>– Onnan, hogy Diurbanunak nevezi magát. Igazi oláh nem venné fel
az ő Decebal királya melléknevét. Ez olyan, mintha valaki nálunk
Attilának nevezné magát. Mindenki tudná, hogy kifordított némettel
van dolga. – Jól van Manassé. Szeretlek. Uram vagy: neked
engedelmeskedem. A monasteriai utat, meg a Porlik-barlangi
megjelenést soha sem felejtem el neked. Jobban tudod szeretni a
testvéreinket, mint én. Én csak megboszulom, te megmented őket. Te,
ki Mogával és népeivel békét kötöttél, méltán megkivánhatod tőlünk,
hogy Moga és a szomszéd oláh nép között szerzett frigyedet mi is
megtartsuk. Szegény Dávidért nem állunk hát senkin vérboszút. Azt
mondjuk, hazajött követnek, a halál követének. De értsük meg az
izenetet, a mit az a néma követ hozott nekünk. Ha egyszer az a hír
jön, hogy Diurbanu közeledik Toroczkó felé, <span class=
"pagenum"><a name="Page_90" id="Page_90">-90-</a></span> meg az ő
harczosai, a kik a te békédet nem ismerik, nem is vették fel: akkor
aztán Zsakó uram fog parancsolni.</p>
<p>Az pedig volt a nemzetőrség századosa.</p>
<p>– Ott is veletek leszek, mondá Manassé.</p>
<p>S aztán szépen kezet szorítottak, összeölelkeztek. A
gyászkisérlet hazatért lakásaiba.</p>
<p>Hanem Áron bátya ezt az éjszakát fönn a Székelykövön tölté, s
meghagyta idelenn a nemzetőrség őrvezetőinek, úgy szintén a
toronyőrnek, hogy vigyázzanak rá, ha a Székelykövön kigyullad a
jeltűz, készen legyenek és zavart ne csináljanak. Szép
trombitaszóval adjanak jelt, meg harangkongatással; minden háznál
gyertya égjen s egy ember ébren maradjon egész éjjel. – Mert jól
esik az ember lelkének, ha imádkozás közben a hóna alá szoríthatja
a töltött puskát.</p>
<h3>XV.</h3>
<p>Manassé pedig, mikor a szomorú estebédet elvégezte, azt mondá
családjának:</p>
<p>– Most, mielőtt lefeküdnénk, olvassunk bibliai történeteket.</p>
<p>Szokás ez, temetés nap estéjén, a halottas háznál.</p>
<p>Rebeka előhozta a kapcsos bibliát és odatette azt Manassé
elé.</p>
<p>Manassé pedig nem nyitá fel a bibliát, hanem rátette az egyik
kezét és a másikkal hitvesét ölelve magához, elkezdé a saját maga
és Blanka történetét elmondani a család előtt.</p>
<p>Valóban egy szakasz volt az a pentateuch költői krónikájából:
tele csodatételekkel, a mikben az Úr hatalma nyilatkozik az emberek
fölött.</p>
<p>A félelmes rémeket, a rettentő kisérteteket, a miktől Blanka
megszabadult, elmondá a figyelő családnak, mely áhitattal hallgatta
a megtörténtek regéit.</p>
<p>Sokat Blanka is csak most tudott meg tőle. Eddig <span class=
"pagenum"><a name="Page_91" id="Page_91">-91-</a></span> titkoltak
előtte minden veszélyt. Neki csak örömekről, szép reményekről
beszéltek; de mióta az az ember megjött, a ki nem tud hazudni, a ki
kőhideg arczával, bezárt ajkaival rávall az eltitkolt balsorsra –
többé nem lehetett őt tovább áltatni, meg kellett tudnia
mindent.</p>
<p>Az éj haladt, a regemondásnak még sem szakadt vége.
Egyszer-egyszer kiment egy-egy testvér, körülnézni az udvaron,
nincs-e valami baj? s visszajött azzal a szóval, hogy szép
csillagos éj van: a gönczöl rudján tánczol a kis «czigány-gyerek».
Csendesség van az egész völgyben.</p>
<p>Később azt a hírt hozták, hogy most hajnalodik a hold a
Székelykő orma fölött; a kakasok éjfélutánra kukorítanak már. Az
egész világ alszik.</p>
<p>Manassé még mindig folytatta regéit. Hogy védte, hogy oltalmazta
ő azt a nőt, a kit megérdemelt, hogy vette őt körül lelkének minden
gondolatjával? Milyen egyszerű földi történet volt ez, s mennyi égi
csoda van mégis benne? Blanka megtudta belőle, hogy annyi
balsorsában két hatalom volt, mely átölelve tartá: mind a kettőnek
a neve «Szeretet»; az egyik az égben lakik, a másik a szívben.</p>
<p>A legútóbb bejövő már azt a hírt hozta, hogy szépen pirul az
első hajnal a Keresztes mező felől. Csak hadd piruljon…</p>
<p>Manassé most odaért, hogy a Balyika-várban és a Monasteriában
töltött éjt meséli el. Milyen tréfának való, elnevetni való végű
kis mese az, pedig három testvér, egy feleség, a saját élete és
szülötte városának létezése volt benne a kártyalapra föltéve.</p>
<p>Blanka csak most tudta azt meg, bár régóta sejté.</p>
<p>Most azután azt is elmondá Manassé, hogy a Toroczkóról
elfordított emberi láva mily borzasztó dulást vitt véghez
köröskörül. A lávától ki kivánhatná, hogy irgalmat ismerjen? Bűnös
csak a vulkán, mely azt kiokádta!</p>
<p>S most a lávaözön közepett áll Toroczkó, körülvéve tizezernyi
vérittas, vérszomjas hadaktól, kiknek harczkiáltásától
holdszigetének minden bércze viszhangzik már. <span class=
"pagenum"><a name="Page_92" id="Page_92">-92-</a></span></p>
<p>– Most már tudod, hova jutottál? szólt Manassé, átölelve
szerelmesét.</p>
<p>– Jó helyre, mondá az, fejét férje keblére lehajtva. Isten
árnyékába, s a te karjaidba.</p>
<p>Az ablakon besütő biborsugár jelenté, hogy itt van a második
hajnal.</p>
<p>Ez volt Blankának második menyegzői éjszakája.</p>
<h3>XVI.</h3>
<p>A mikor a csillagok olyan szépen ragyogtak a toroczkói völgy
fölött, az éjszaki havasokról egy tábor szállt alá a Szilas patak
völgyébe, mely a toroczkói teknőbe felvezet. Ez Diurbánu serege
volt. Mikor végigvonul a völgyön e mozgó emberláncz, e négyezer
fejű óriási kigyó, a feje már fenn van a hegytetőn s a farka még
akkor mászik elő a mély út tekervényeiből.</p>
<p>Csendben, dobszó nélkül haladnak: a puskákat eldugták a czondra
alá, hogy a szuronyok villogása el ne árulja közeledtüket.</p>
<p>Igyekezniök kell, hogy reggelre túl legyenek a «Kő» szorosán, a
toroczkói völgy veszedelmes sziklakapuján; mert az emlékezetes
hely, a mire nevezetes ellenségek neve van vérrel felirva. Duló
mongol csordák e kőszorosban találtak sírjukra. Básta labancz
vezérének seregét itt verték agyon az utolsó hírmondóig, s e
legutolsó vérfürdő 1658-ból még nagy emlékezetben van. A
Nagy-Enyedet felduló török sereg pusztulása a Kőszoros és a
Csetátye barlangja között. Ha a toroczkóiak e sziklamagaslatokat
megszállják, akkor az a kapu el van zárva.</p>
<p>De nem tartják megszállva. Biznak a békekötésben, s abban az
Úrban, a ki az adott esküszó fölött őrködik. Csendesen alusznak
kapuikon belül. Egy kutyaugatás el nem árulja a közeledő veszélyt.
A feljövő telehold vezetőül szolgál, bevilágítva a hallgatag
völgyet, – mint egy dæmon által kidugott lámpás. <span class=
"pagenum"><a name="Page_93" id="Page_93">-93-</a></span></p>
<p>A völgyet a Szilas patak szeli keresztül. Szelid, regényes kis
patak rendes időben, de hóolvadáskor rohanó hegyfolyam, mely az
útjába eső Nagy-Enyedet gyakran váratlan rohammal lepi el s
özönvizet hoz az utczáira. Medre mély, meredek partokkal, miken
szilárd hidak vezetnek keresztül.</p>
<p>A mursinai hidat, mire hajnalodott, már elérte a felkelők
serege. Onnan már lehetett látni a Toroczkón uralgó havasokat.</p>
<p>Innen nincs messzebb egy óra járásnál a Kő szorosa.</p>
<p>S ha most rögtön tudósítaná is valaki a toroczkóiakat, hogy
ellenség közelít, már nem volna idejük rá, hogy a magaslatokat
megszállják. Csupán a völgyben fogadhatják el a harczot.</p>
<p>Ők vannak háromszázan, megtámadóik négyezeren.</p>
<p>Ők nem gyakorlott katonák: földészek, bányászok, kézművesek.
Ezeknek pedig nagy része kiszolgált «plajász» határőr, a ki a
fegyverrel bánni jól tud s saját tisztjei által van vezényelve.
Ezek mennek elől az első csatába.</p>
<p>A mint a nap feljön: a folyammeder tulsó partszakadéka felől
szuronyhegyek kezdenek felvillanni. Egy csekély kis honvédcsapat
az, melyet a magyar csapatparancsnok, értesülve Diurbanu seregének
mozdulatáról, előre küldött, hogy a hidat foglalja el. Későn
érkeztek. Diurbanu plájászai tömött hadrendben nyomulnak már a
hidon keresztül.</p>
<p>Ekkor a Felvincz felőli hegyi útról egy lovas csapat száll alá,
csörtetve.</p>
<p>Hetvenen voltak.</p>
<p>És ők hetvenen neki vágtak egy hidnak, mely rakva volt fegyveres
gyalog haddal.</p>
<p>A plájász elbizta magát abban, hogy czélozni tanult. Messziről
lőttek. A lovasok sisakján, pánczélján pattogott a golyó.</p>
<p>Mert ezek nem huszárok voltak, hanem vértesek.</p>
<p>A sors, magas iróniájában, nem Attila dédunokáit küldé
<span class="pagenum"><a name="Page_94" id=
"Page_94">-94-</a></span> a szörnyű leszámoláshoz Traján
dédunokáival, hanem kiválasztá azt a kis olasz lovas csapatot, mely
a magyar tricolor alatt harczolt (a Cress lovasezredből), s azokat
állítá velük szembe. Traján utódai ezek is: az alpesi legiók
ivadékai.</p>
<p>S másodszor megtölteni a fegyvert nem volt idejök a hidon
levőknek. Mint a fergeteg rohant közéjök a kis olasz csapat, s pár
percz mulva a hid két oldalán omlott alá, a ki élve akart maradni,
a ki helyt állt, az halott lett.</p>
<p>S a lovas csapat nem érte be azzal, hogy a hidat elfoglalja. –
Mintha egész hadsereg jönne a háta mögött, neki rontott az egész
felkelő seregnek, s hetven ember négyezer ember ellen nyilt mezőn
csatát kezdett. A keresztes háborúk óta, Bayard, Du Guesclin,
Oroszlán szivű Richard harczai óta ehhez hasonló viadalt nem látott
a csatapiacz! Hetven Horatius Cocles Porsenna tábora előtt! A ki
fel kivánta költeni a régi római népet, ime megkapta azt!</p>
<p>A felkelő táborban e herosi dühroham szétzilált minden rendet;
eldobták a fegyvert, futottak az erdőnek, fel a hegyoldalnak, s az
olasz centaur ivadék még ezután is órajárásnyira űzte őket maga
előtt, véres hullákkal szórva be az utat. Alig birta őket a
takorodót fuvó trombitaszó visszatéríteni. Háromszáz halottat
hagytak a csatatéren. – S a hetven olasz még csak el sem rekedt a
harczban. Visszatérve Ernani kardalát énekelték.</p>
<hr class="tb" />
<p>Toroczkó még csak a dörgését sem hallotta meg a jégfelhőnek,
melyet feje fölül elfujt – a szél.</p>
<p>A kis völgybe ismét leszálltak az est árnyai. Az Adorján-háznál,
két éjszakai virrasztás után mindenki korán sietett lepihenni.
Manassé is bevezette kedvesét kis lakába, melyet elébb felszentelt
a gyász, mint az öröm.</p>
<p>Csak Áron bátya nem volt még honn. Az ő útjai után nem lehetett
tudakozódni.</p>
<p>Egyszerre csak megzörgetik kivülről Adorján ablakán a vastáblát.
<span class="pagenum"><a name="Page_95" id=
"Page_95">-95-</a></span></p>
<p>Áron bátya hangja szólal meg:</p>
<p>– Egy az Isten! A Jehova Isten! Az Úr, ki Senacherib táborát
összetörte, az ma reggel Diurbanu seregét a Szilvás hídja mellett
pozdorjává szórta. – Nyugodjatok az Úr oltalmában ti igaz
emberek!</p>
<p>S ezzel tovább ment a városba, ablakról ablakra bezörgetni és
bemondani a hirt, a mi meghozza az alvók lelkének a nyugalmat.</p>
<h3>XVII.</h3>
<p>Azért csak kivirított a gyöngyvirág tavaszszal, ha vérrel
öntözték is a földet.</p>
<p>Soha gyönyörűbb tavaszra nem emlékszem, mint a milyen az
1849-iki volt. Gazdag aratás, bő szüret esztendeje volt az.</p>
<p>Mintha az Isten áldásai s az emberek átkai versenyeztek volna
egymással, hogy melyik építsen magasabb pyramidot?</p>
<p>A Csegezről a Székelykőre felkanyargó sziklaösvényen egy szép
májusi délután Blanka, Anna, Manassé és Áron haladtak fölfelé.
Manassé rajztábláját és festő eszközeit hozta a kezében, Áron a
hölgyek felöltőit s az ozsonnához való elemozsiás tarisznyát
czepelte a vállán. Fegyver egyiknél sem volt, a vasasvégű hegymászó
botot kivéve.</p>
<p>A két férfi egymás mellett haladt, a két hölgy elmaradozott
havasi virágokat szedni útközben. Rhododendron, orchys, epipactis
akkor nyilt legnagyobb pompájában a sziklavölgyületek óriás
virágágyaiban. – Az alant elhagyott erdőkből a szarvasok rigyetése
s a fekete rigók furulyafüttyszava hangzott fel.</p>
<p>– Hát te Áron bátya, komolyan gondolsz arra, hogy ha megtámadnák
városunkat, te ezen a bérczen rendszeres ellenállást fejtenél ki
ellenfeleinkkel szemközt?</p>
<p>– Bizony nem is hagynám ám ezeket a mi gyönge szép leányainkat,
ártatlan magzatainkat nyomorultul lemészárolni. <span class=
"pagenum"><a name="Page_96" id="Page_96">-96-</a></span></p>
<p>– S te hiszed, hogy ez lehető?</p>
<p>– Hogy lehető-e ez? az a második kérdés. Az első az, hogy
«kell!» A békecsinálásnak vége van. Okos dolgot akartatok, a kik az
oláhokat kiengesztelni próbálgattátok. Hanem hát egy bolond olyan
követ dob a kútba, a minőt száz okos sem huz ki. Mikor legjavában
folyik a békealkudozás a magyarok és oláhok között Abrudbányán:
odatojja az ördög a maga tojását ennek az őrült Hatvaninak a
képében; az a békéltetés, fegyverszünet közepett megrohanja Janku
táborát, s erre a félig kibékített oláh sereg, a mit Felvincznél
kétszáz honvéd megkergetett, a mit a mursinai hidnál hetven
dragonyos szétvert, most egy rendes ezerkétszáz főből álló dandárt
semmivé tesz, elfoglalja három ágyuját, leöli a hirhedett
halálfejes legiót s semmivé teszi Abrudbányát.</p>
<p>– Ezt mind tudom. S hogy azzal az Erdélyben eloltott láng újra
fellobban, azt is előre látom. Azért azon sem fogok csodálkozni, ha
a Kő felőli szoros s a bórévi bejárat védelméről gondoskodtok; de a
Székelykő védelmezése tiszta bohóság. Mert erről az oldalról vagy
megvéd bennünket szomszédaink jó barátsága, vagy a Székelykő
sem.</p>
<p>– Hát mikor az egész mongol csorda ellen megvédte a vidéket a
székelykői vár!</p>
<p>– Az a régi harczmodor idejében lehetett.</p>
<p>– Biz az oláh felkelők sincsenek előbbre a strategiában, mint a
tatárok voltak.</p>
<p>– De akkor megvolt még a Székelyvár. Az védelmi állapotba volt
helyezve.</p>
<p>– Hát mit tudod te, hogy nincs-e most is védelmi előkészületem
nekem?</p>
<p>– Kiváncsi volnék azt látni.</p>
<p>– De nem mutatom ám meg neked, mert te nem vagy katona.
Czivilnek pedig nem szabad a fortificatiókat nézegetni. A két
asszonyfélének már megmutogatom. – Azok a combattans sorba
számíttatnak. A minap elkérték Sándor <span class=
"pagenum"><a name="Page_97" id="Page_97">-97-</a></span> bácsi
pisztolyait s azóta a kert hátuljában czélba tanulnak lőni.</p>
<p>– Micsoda? Az én feleségem is? Pisztolylyal tanul lőni?</p>
<p>– Azzal, azzal! Bizony nem is bodzafa-puskával ám. Ő sem engedi
magát ingyen megöletni. Csak te nevess.</p>
<p>E közben fölértek a «Lajos csúcsára». Ez a Székelykő keleti
orma. Háromezerötszáz lábnyi magas szikla-fensík.</p>
<p>Az utánok érkező hölgyek el voltak ragadtatva a körülöttük
elterülő látvány fenségétől.</p>
<p>A Székelykő az egész láthatárt uralja. Keletről a boldog
Aranyosszék: hullámzó halmok, zöldülő vetések táblái között
huszonkét falu elszórva s valamennyi körülvéve a kigyózó Aranyos
folyam ezüst szalagjától, mely délnek kerülve, egy más, szélesebb
tükörkigyóba olvad bele, mely nyugat felé fut alá: ez a Maros. A
déli átlátszó köd a távolabb eső bérczeket fokozatosan halványítja
el, a láthatár szélén esők ormai már csak úgy látszanak oda lehelve
lenni a meleg égre; a havasok ezüst taraja csillog a messzeségből s
egy-egy távoli város egyházának tornyáról villanik meg az
aranyozott tető.</p>
<p>S a mosolygó kultura, emberi szorgalom építette boldogság
képével szemközt a másik oldalon, északnyugat felé, az ijesztő
ellentét. Egy végtelen ősvadon; erdőkkel telenőtt hegyhátak, meg
nem szakítva helységek csoportjától. – Hegy emelkedik hegy fölé,
sziklacsúcsok, szakgatott bérczgerinczek tépik osztályokra a
szakadatlan erdőszőnyeget, melyen a tekintet egy emberi lakhelyet
nem talál nyugvó helyül. A félelmes, hallgató hegyszörnyetegek
közelítni látszanak, legutolsó előörseik egész a Székelykő közeléig
nyomultak előre, mintha óriások állnának óriásokkal szemközt.
Egynek az orma olyan, mint egy hanyattfekvő titánnak az arcza
profilban, még a szempilla is ott van, egy nagy fenyőszál
képében.</p>
<p>A Székelykő elleneseinek neve a Vidálykő, Tilalmas, Keselykő és
Ordaskő, miknek kopár gerinczein keresztül <span class=
"pagenum"><a name="Page_98" id="Page_98">-98-</a></span> nem vezet
semmi út. S az egymással szembenéző sziklaellenfelek között fekszik
a kis boldog völgy, – zöld szántóföldek karzatos amphitheatrumával.
A földdæmon óriásai közepett, kiknek életében az ezredévek a napok,
egy kis csendélete a dæmonok legparányabbikának, az embernek, a
kinek minden napja egy élettörténet.</p>
<p>A szédítő mélységből mosolyog föl Toroczkó virágzó
gyümölcsfáktól tarka szőnyegrajza, négyszögű piacza közepén a kerek
bástyával körített templom. A zöld rétek abroszának szélére lerakva
Toroczkó-Szent-György elszórt házai, egy régi vár romjaival a
hegyoldalban; azon túl még két falucska: s ott egyszerre bezárja a
völgyet a «Kő» sziklakapuja.</p>
<p>S a mély völgy fenekéből, mint a nyugtalan szívdobogás hangzik
fel valami szakadatlan döngő hang, a vashámor nehéz pőrölyének
ütése. Ott készül az, a mitől ez az egész világ olyan szép lesz: az
ekevas és az ásó.</p>
<p>– Ha én ezt a szép képet le tudnám festeni! sóhajta föl
Manassé.</p>
<p>– Hisz a Colossæumot is legyőzted! biztatá őt Blanka.</p>
<p>– Az Róma volt: – ez pedig Toroczkó. – A kedvesem arczképét el
tudtam találni: – de anyámét soha sem.</p>
<p>Aztán mégis megkisértette hozzá fogni.</p>
<p>A többiek ott hagyták őt, s mentek tovább a Székelykő
ritkaságait fölfedezni. – Azokat Manassénak úgy sem szabad
meglátni: mert azok a fortificatióhoz tartoznak, ő pedig csak
«czivil».</p>
<p>– Aztán a feleségemre vigyázz! kiáltá Áron után Manassé. Valami
mélységbe ne szédüljön.</p>
<p>– No no! Hamarébb ez az egész Székelykő!</p>
<p>– De mégis meg kell igérned, hogy a hidasi Gesztegre nem viszed
föl Blankát meg Annát.</p>
<p>– Nem viszem fel őket.</p>
<p>– Igaz székely egy Isten valló szavadra mondod?</p>
<p>– Igaz székely egy Isten valló szavamra mondom.</p>
<p>Akkor aztán elereszté őket Manassé. <span class=
"pagenum"><a name="Page_99" id="Page_99">-99-</a></span></p>
<p>Hanem aztán mikor már javában volt a vázlatának, eszébe jutott,
hogy Áron bátya csak azt igérte meg, hogy nem «viszi» föl az
asszonyokat s meglehet, hogy ezt szószerinti értelemben magyarázza,
a mi a «fölvezetést» épen nem zárja ki. A góbénak mindig furfangon
jár az esze. – Erre aztán összecsapta a rajzthékáját, s a motyóját
hátára véve, maga is az eltüntek után indult.</p>
<p>A nőismeret ritkán csal. Azt mondani az asszonyfélének, hogy
ide, vagy amoda nem szabad fölmenni, épen csak arra való, hogy
föltámaszsza benne a vágyat a tilalmas helyre följutni. Kivált
mikor azzal a dicsőség jár együtt, hogy a Székelykövön ősidőkből
megmaradt egyetlen fenyőfáról is hozhatni egy galyat diadaljelül. A
hajdani erdőből az utolsó szálfa.</p>
<p>Hanem ezuttal Áron bátya nem értette a tréfát.</p>
<p>Blankát és Annát elvezeté addig a hegyszakadékig, a mely a
Székelykő hidasi Gesztegét a Lajos-csúcstól elválasztja. Az egy
mély sziklavágány, melynek fenekében egy meredek nyaktörő ösvény
vezet alá egyenesen Toroczkóba. «Felfelé» járásra nem igen
használják. E sziklavágányon túl emelkedik a hidasi szikla-fensík,
emlékezetes az oldalán tátongó barlangról, melyet csegezi várnak
nevez a néphagyomány, hajdani falerődítményei még most is láthatók.
Egy hosszú, keskeny, egy ember számára vágott ösvény vezet hozzá
végig egy sziklapárkányon, mely négyszáz lábnyi mélység fölött
meredeken emelkedik föl. E bejárat könnyen védhető volt a barlangba
menekültektől.</p>
<p>A Geszteg ormára azonban egy messze ellátszó csóva volt
feltűzve, a mi azt jelenti, hogy ott tilos a följárás.</p>
<p>Talán csak azt az egy szál ősi fenyőfát védi az a tilalom? Vagy
a fensík tetején termő füvet? Vagy épen csak a vakmerő vállalkozó
életét, a ki Istennek ajánlotta lelkét, mikor oda
fölkapaszkodott.</p>
<p>A két hölgy átlátta, hogy nekik oda csakugyan lehetetlen
eljutniok. De Áron bátyára nézve nem volt lehetetlenség.
<span class="pagenum"><a name="Page_100" id=
"Page_100">-100-</a></span> Gyakran megjárta ő ezt az utat.
Megigérte kedvenczeinek, hogy ha szépen viselik magukat, ha
megigérik, hogy leülnek a süppedő mohába, virágaikból bokrétát
kötni, és addig, míg ő visszatér, a helyükből meg nem mozdulnak,
hát ő azalatt fölmászik a meredek sziklaoromra, onnan fog kürtjével
messzehangzó jelt adni s elhozza az igért fenyőgalyat.</p>
<p>A két hölgy letelepedett a havasi nefelejtsekkel áttört gazdag
pázsitra s a mély völgybe alátekintve, igyekezett kitalálni a
házat, a mely az ő otthonuk.</p>
<p>– Milyen borzasztó volna azt innen nézni, mikor ez a mi szép
paradicsomunk lángba borul; mondá Anna.</p>
<p>– Én már minden félelmes gondolathoz hozzá szoktam, szólt
Blanka, koszorút fonva sárga virágu szakából (sedum) és
nefelejtsből. Csak ti veletek lehessek; a barlangban is
ellakom.</p>
<p>– Áron bátyánk azt mondta, hogy egy hónapra való eleséggel
ellátja a Székelykő erősségeit s negyvened magával megvédelmezi egy
egész ország ellen.</p>
<p>– Vajjon itt lesz-e menedékünk a csegezi várban?</p>
<p>– A székelyvári mentshelyet még inkább magasztalja Áron bátya,
mert ott egy barlangban friss forrásvíz is van.</p>
<p>A két fiatal hölgy úgy beszélt arról, hogy ők a
sziklabarlangokban fognak lakni, mint mikor úrhölgyek azon
tanakodnak, hogy hol fogadjanak nyári szállást?</p>
<p>– Meg kellene néznünk azt a csegezi várat, indítványozá Anna.
Leány volt még: kiváncsiabb.</p>
<p>– Megtiltotta Áron bátya s mi megigértük neki, hogy itt
maradunk, monda Blanka. Ő már asszony volt, szófogadóbb.</p>
<p>– Vajjon nem lakik-e benne valami? mondá nevetésre villanyozva e
gondolat által a leány. Valami mesebeli csodaállat.</p>
<p>– Vagy talán valaki? Szólt összeborzongva e gondolattól az
asszony.</p>
<p>Szép verőfényes délután volt. A mezőt ellepték azok az
<span class="pagenum"><a name="Page_101" id=
"Page_101">-101-</a></span> apró tarka pillangók, a kiknek élete a
fű virágaival egykorú.</p>
<p>A völgykebel döngő pőröly-zuhogásán kívül semmi nesz nem
hangzott fel az emberlakta világból ide, a kövek világáig. Pedig ez
a csendes szirtfok vár és néptanya, csatahely és temető volt
hajdan.</p>
<p>Áron bátya sokáig váratott a jeladásra; a két fiatal hölgy unni
kezdte az egy helyben maradást. Anna a hátuk mögött levő
sziklaomladék közt fölfedezte a szórványosan előforduló
carniol-darabkákat. Bányászcsalád leánya volt: ismerte a köveket;
Blankának átadta leleményét; az augitporphir sziklatörmelék achat-
és chalcedon-darabokat is rejtett, némelyikben keverve volt mind a
három, szalagokká, czifra képletekké vegyülve. A két hölgy
teleszedte a drágakövekkel köténye zsebeit s a nagy keresés közben
egyszer csak azt vette észre, hogy alig ötven lépésnyi távolban egy
férfi áll előttük.</p>
<p>Honnan került oda? A sziklacsompók közé volt-e eddig rejtve?
vagy a csegezi vár odujából jött elő, hogy a köveket keresgélő
hölgyek nem vették előbb észre, mint mikor már olyan közel volt
hozzájuk?</p>
<h3>XVIII.</h3>
<p>A felbukkant alak oláh népviseletet hordott, magas fehér
báránybőr süveget, mely alól hosszú fekete haj omlott alá, ujjatlan
bőrdolmányt, széles bőrtüszőt csatokkal, s az alól féllábszárig
kicsüngő vászoninget és bocskort; egy kasza volt vetve a vállára.
Háttal volt a napnak fordulva, úgy, hogy az arczát félárnyék
fedte.</p>
<p>És mégis mind a két nő egyszerre felsikoltott ez arcz láttára s
egymás kezét kereste kezével. Olyan volt ez arcz, mint egy rossz
álom lidércznyomása, mint egy nagy szerencsétlenség emléke. Ugy
hasonlított egy kisértethez, mely be van zárva jól a kripta
vasajtajával, lenyomtatva jól nehéz koporsófödéllel, elaltatva
imádsággal, könyörgéssel <span class="pagenum"><a name="Page_102"
id="Page_102">-102-</a></span> s – mégis feljár. Csak az oláh gunya
s a hosszú leomló haj teszi a külömbséget.</p>
<p>S a szembetalálkozás első perczében a férfialak maga is úgy
megrettenni látszék a két hölgytől, mint azok ő tőle. Megáll
előreléptében; a szája nagyot hökkenve nyilik fel, szemei előre
merednek. Pillanatokig áll úgy mozdulatlanul, mintha tusakodnék
magában, hogy mit tegyen? Egyszerre aztán megindul a két hölgy
felé.</p>
<p>S abban a pillanatban valami dæmoni, valami vadállati kifejezés
sötétíti el arczát, mely azt, a kire ránéz, elkábítja,
megzsibbasztja. A vállára vetett kaszát most már leemeli s jobb
kezébe szorítja.</p>
<p>E pillanatban hangzik a kürt a hidasi Geszteg ormáról. Áron
bátya feljutott odáig.</p>
<p>«Áron! Áron!» kiált egyszerre mind a két hölgy, teljes
hangjával.</p>
<p>A közeledő alak a kürtszóra s névre megretten, helybetorpan s
hátra tekint.</p>
<p>«Szaladj, frátye!» ordít le a szikláról Áron az észrevett
férfira; de az jól kiszámíthatja, hogy onnan még szökellve lejönni
is jó időbe fog annak kerülni. Őt pedig csak 30 lépésnyi tér
választja el a hölgyektől. Ujra feléjök indul. Szemeiben valami
megbabonázó tűz sugárzik: oly kifejezés, mely a legismerősebb
arczot is átváltoztatná, hogy ismerőjét kétkedővé tegye
azonosságában. Valami neme a sóvárgásnak, ellentétes indulatokból
összekeverve; de oly iszonyú tekintet, hogy Anna Blanka elé veté
magát, mintha testével akarná őt védelmezni, míg Blankának az a
gondolat villan át lelkén, hogy futni kezdjen, míg a Székelykő
ormát eléri s onnan a negyedfélezer lábnyi magasból alávesse magát
a szép mosolygó paradicsomba, a hol otthon lenni jó.</p>
<p>Ekkor, midőn még csak tizenöt lépésnyire volt tőlük e
férfi-alak, mintha nyakszirten ütötték volna, a feje előrerezzent,
az ina megcsuklott alatta; melléből az elszörnyedés hangja hördült
fel. Ő maga látott meg valamit, a mitől <span class=
"pagenum"><a name="Page_103" id="Page_103">-103-</a></span> meg
kellett rettennie. Mint mikor az őzet kergető leopárd az oroszlán
fészkére bukkanik.</p>
<p>A két hölgy is hátratekintett, s aztán mind a kettő el kezdett
futni. Visszanyerte már lábainak gyorsaságát s a míg csak odáig nem
ért, folyvást kiáltá, a szabadulás örömsikoltásával e nevet:
«Manassé!» a míg csak odáig nem ért, hogy a szerető alak két
karjába vethesse magát.</p>
<p>Az idegen férfialak pedig megfordult, hátratekintett, onnanfölül
Áron közelített felé, ölnyi szökésekkel ugrálva le a szikláról: nem
sok ideje volt az elhatározásra, eldobta a kaszát a kezéből s
lerohant a Székelyvár árkának meredélyén, mely görgeteg
kőomladványokon keresztül, nyaktörő ösvénykép egyenesen a toroczkói
völgybe vezet.</p>
<p>– Mitől ijedtetek úgy meg? szólt Manassé, nevetésre fogva a
dolgot s törekedve a két gyermek arczán ismét helyrecsókolni a
jókedv rózsáit.</p>
<p>Azok alig birták a nagy pihegéstől elmondani, hogy egy félelmes
alak mennyire megrémíté őket, de hogy kinek az arczvonásaira
emlékeztetett ez oláh földész? azt egyik sem mondta ki.</p>
<p>– Bohók ti! – Szénatolvaj volt. A hidasi Geszteg fensíkján termő
fű miatt Mátyás király óta patvarkodnak az aranyosi székelyek, meg
a szomszédok egymással, s a melyik hamarább levághatja, az viszi
el. Ez is bizonyosan füvet orozni jött ide s mi elriasztottuk
szépen. Nézzétek, még a kaszáját is eldobta ijedtében.</p>
<p>A két hölgy aztán Manassé karjaiba kapaszkodva, visszament addig
a helyig, a hol az elmenekült alak kaszája hevert.</p>
<p>Manassé fölvette azt s megnézte.</p>
<p>– Ez a kasza is itt készült nálunk. Rajta a hámorunk jegye. A
nyele tele van rovással: az oláh az aratórészt faragta föl rá.</p>
<p>Az a férfi pedig, a ki a kaszát itthagyta, messze lent haladt
már a meredek ösvényen. A felén túl lehetett már. <span class=
"pagenum"><a name="Page_104" id="Page_104">-104-</a></span></p>
<p>Ez alatt nagy lelkendezve megérkezett Áron bátya. Egész vörös
volt az arcza a futástól s a szemei vérrel voltak áterezve. A
kalapját is elhajítá valahol, hogy könnyebben futhasson.</p>
<p>Egyre kiabált a sziklaárokban futó alak után, hogy álljon meg s
a két hölgygyel nem törődött; hisz azok jó helyen vannak már,
Manassé szárnyai alatt; hanem a mint odaért az árok torkolatához,
felkapott egy roppant szikladarabot s azt a futónak utána
hajítá.</p>
<p>– Szent Isten atyám! sikolta föl Anna, mit tettél, Áron? Ha
utoléri az a kő?</p>
<p>– De utoléri bizony, s ha eltalálja, még majd segít is neki
hamarább lejutni.</p>
<p>– Isten! fordítsd el a szerencsétlenséget! rebegé a leány
elsápadva s két kezét imára kulcsolta.</p>
<p>– Hogy a birgej egyen meg! szitkozódék Áron s még egy ökölnyi
követ küldött a nagyobbik után siettető postának.</p>
<p>A lehajított mázsányi kő pedig ágyúgolyó sebességével rohant a
sziklaárokban alá, nagyokat szökellve s törve maga előtt az utána
omló kőtorladékot. Az árok két fala meredek; a rohanó kő elől nincs
hová kitérni a szakadék mélyében futónak; a közeledő szikla
csattogva csapódik a bérczfalakhoz, rohanása viszhangjával rémítve
az üldözöttet, ki vissza nem mer tekinteni a háta mögé. Egy búvhely
nincs, a hová elrejthesse magát. Nem védi más, csak annak a szegény
leánynak az imára kulcsolt két keze oda fönn! Mentsége az, hogy
arcza nagyon hasonlít valakihez, a ki annyit vétett, s a kinek
annyi meg lett bocsátva!</p>
<p>A következő percz el fogja dönteni, hogy vajjon Anna imájának
volt-e nagyobb ereje, vagy Áron «jó kivánságának?»</p>
<p>A veszedelmes sziklalöveg utolérte a menekülőt, a mikor az épen
egy kőzuhanyon törtetett keresztül. A szikla belecsapott egy
kőhalmazba s aztán por- és kavicsfelleget rugva föl maga előtt,
szökött fel újra két ölnyi magas ívben. <span class=
"pagenum"><a name="Page_105" id="Page_105">-105-</a></span> A futó
alak elbukott. «Istenem! Istenem!» sikoltott oda fönn az ormon egy
leányhang. Pillanat mulva az ember-alak újra fölkelt, lerázta
magáról a port, s csendesen bandukolt tovább, oláh hegyjárók
módjára, fölváltva féloldalt tánczolva előre.</p>
<p>– Ha most megöltél volna egy embert! szólt Anna szemrehányó
siránk hangon Áronhoz.</p>
<p>– Hát az jól esett volna nekem is, meg annak is, felelt Áron,
góbémódra kétfelé törülve a bajuszát.</p>
<p>– De az indokolatlan kegyetlenség, zsémbelt rá Manassé, egy kis
fűlopásért.</p>
<p>– De, öcsém, nem füvet lopni jött az az ember ide. Mert az az
ember Diurbanu kéme volt!…</p>
<p>– Ugyan mit akart volna itt kikémlelni?</p>
<p>– Mit-e? Né, de hegyes az én Manassé öcsém. Hát az én
erődítvényeimet a Székelykövön. Nevess! nevess! Majd nem nevetsz,
mikor hasznát veszed. Ugy-e ti nem nevettek, gyémántjaim? Ti
eljöttök velem megnézni a székelyvári erődítményeimet? A hires
«Kengürth» kői menedéket, a «Truszkó» várat. Akkor majd megmutatom
nektek az én ágyúimat is.</p>
<p>– Ágyúkat? Bátya! szólt nevetve Manassé, hogy hoztad azokat ide
föl, bátya?</p>
<p>– Te hozzád nem beszéltem, szólt Áron. Te ülj le a kőre és
pingáld a szép kilátást. Neked nem mutatom meg a battériámat. Igen
is: egy egész üteg ágyút. Ha Gábor Áron el tudta látni a maga
székelyeit ágyúkkal, miért ne láthatná el a druszája is a maga
népét olyannal? Ti asszonyok meg fogjátok azt látni; nektek
megmutatom. Hanem elébb megesküsztök nekem ünnepélyesen, hogy azt,
a mit láttok, senkinek a világon el nem áruljátok; még Manassénak
sem.</p>
<p>S a két hölgynek meg kellett esküdni ünnepélyesen a nagy
titoktartásra.</p>
<p>Akkor aztán elvezette őket Áron bátya arra a csúcsra, a mit az
őskorban Kengürth-kőnek, ma pedig vársziklának <span class=
"pagenum"><a name="Page_106" id="Page_106">-106-</a></span>
neveznek; a népregékből ismeretes Székelyvár omladékaihoz. Az
emberi történelem egyik legrégibb emléke ez. Barlangjaiban a kő-,
bronz- és vaskorszak maradványait tartogatja. Még akkor egy V alakú
sáncz állt a mai fönnálló zömtorony két oldalán.</p>
<p>– Itt leülhetsz és lerajzolhatod kívülről a «várat», monda Áron
Manassénak; de bejönni velem csak az én híveimnek szabad.</p>
<p>Azok nagy áhitattal követték a rejtekek rejtekébe, a mi egy
egész ostromverő hadszertárt rejteget sánczai mögött.</p>
<p>És aztán féktelen jó kedvvel tértek onnan vissza. Kaczagott mind
a két hölgy teljes szivéből, nem hajtva Áron bátya komoly
zsémbelésére, ki szigorú arczczal figyelmezteté őket ünnepélyes
fogadásukra, hogy semmit el nem árulnak abból, a mit látni
fognak.</p>
<p>Hiszen nem is szóltak ők, csak nevettek.</p>
<p>De mikor már maga az, hogy nevetnek Áron bátya stratagémáin,
elég árulás.</p>
<p>– Így mutasson meg az ember asszonyoknak valamit.</p>
<p>Azok aztán körülczirógatták, megengesztelgették; hanem azért
csak megint elnevették magukat.</p>
<p>– Pedig higyjétek meg, hogy ez nagyon komoly dolog, s hogy én
nem hiába küldtem azt a nagy követ a kémkedő tolvaj után.</p>
<p>Erre az emlékeztetésre aztán egyszerre elhalt a nevetés a két
hölgy ajkán. Szótlanul kapaszkodtak egymás karjába. S egy
pillanatban mind a kettőnek a testén önkénytelen összeborzongás
futott végig. Észrevette azt mind a kettő.</p>
<p>«Egy dologra gondoltunk?» súgá Blanka Anna fülébe.</p>
<p>«Egyre!» sóhajta az vissza.</p>
<p>A nap alkonyra szállt le a Bihar óriás bérczei mögött; széles
sugárküllők szelik sávokra az eget; a sötétkék küllők egyre
szélesebb tért foglalnak az opálfényű égboltozaton, mintha onnan a
sötét havasok felől egy fekete nap tartaná feljövetelét, melynek
küldetése: terjeszteni a sötétséget, <span class="pagenum"><a name=
"Page_107" id="Page_107">-107-</a></span> a halált, a
megsemmisülést. – A tudósok a «föld árnyékának» nevezik e
tüneményt.</p>
<p>A Székelykő látogatóit a csillagos éj vezette haza.</p>
<p>Anna ez éjjel a lefekvés előtt fejfátyolával betakart egy képet
a hálószobájában, nehogy éjjel álmában feltalálja az keresni.</p>
<h3>XIX.</h3>
<p>Abrudbánya főutczáján két lovag poroszkál végig. Az egyik az
oláh népviselethez ezüstgombos kaczagányt hord, s kucsmája mellett
kócsagtollas forgót, lovának sallangos csótára s arany paszomántos
nyeregtakarója van; oldalán görbe kard, nyeregkápájában pisztolyok,
s elől kétcsövü puska függ le a nyergéről; arczkifejezése urat árul
el. A másik lovag, ki meglehetős távolban kiséri, egy közrendü oláh
csatlós.</p>
<p>A léptek viszhangot vernek az utczán. Csendes város az,
nincsenek lakói. Két oldalt leégett házak, félig összedült kormos
falak; a kapuk aljában keresztül hányt üszkös gerendák, a üres
ablakokban már zöldül a fű és laboda.</p>
<p>A romok fölött csonkán merednek föl a tetőtlen tornyok, az egyik
templom küszöbén még ott látszik magasan egy véres gyermekkéznek öt
ujja helye. (Hogy jutott ez a vérnyom olyan magasra?)</p>
<p>A nagy-piacztér be van nőve fűvel.</p>
<p>A közkut nyilása le van nyomtatva malomkővel, s a kámva
töredékéből kereszt van összetákolva.</p>
<p>Fényes nappal éjszaka van itt: csendes, mozdulatlan éj. Mindenki
alszik és nagyon mélyen. A csendháborító lódobaj zajára előbúvik a
romok közül egy-egy sovány, kiéhezett eb, s nagyot vonít, s
kurrogva fut vissza, midőn a közeledőket meglátja.</p>
<p>A hátul jövő csatlós közelebb rugaszkodik az előtte menő úrhoz,
a mint e rémtanyán végig lovagolnak. Tán fél?</p>
<p>Nem bántja itt semmi élő. <span class="pagenum"><a name=
"Page_108" id="Page_108">-108-</a></span></p>
<p>A leégett torony órája éjfélt mutat: azon az órán maradt el,
melyen a láng óraművét megolvasztotta, azóta folyvást tart az
éjfél.</p>
<p>S a nappali éjszakának kisértetei is vannak, miként az éjfélnek.
Egy alaktalan árny suhan el a lovagok mellett. Csak árnyék: test
nélkül. A hátul ügető lovas keresztet vet magára. A lebbenő árny
végig tünemlik az utcza meztelen falain s elbúvik a romok közé. Kis
idő mulva ismét visszakerül az utcza tulsó végéről ugyanazon test
nélküli árny, mint egy nappali kisértet, csendesen úszva a földön,
az utcza közepén lebben végig egyenesen a lovasok felé, mindig
közelebb jön, s mikor odaig ért, kitér az útjokból s körülkerülgeti
őket.</p>
<p>– Mit ijedezel a keselyü árnyékától frátye? szólt hátra az első
lovas. Romulus madara az. A mi madarunk. Nézd, most szállt le a
torony ormára.</p>
<p>A keselyük lakása van itt most.</p>
<p>A házomladékok lassankint elmaradoznak: következnek a kertek
romjai. Leégett fák. Rőtveres téli tájkép nyár derekán. Az országút
egy patak mentében visz végig. Annak a két partján érczzúzók voltak
felállítva. Az óvilág egyik leggazdagabb aranytelepe van itten.</p>
<p>Az érczzúzóknak is csak a düledékei vannak még meg. Egyik
leégett romtanya a másik után következik, csak a kallók maradtak
meg s az örök patak-ár folyvást hajtja a fogas kereket, a «nyilak»
zuhognak szakadatlanul.</p>
<p>Aztán egy vasut maradványai tünnek föl, mely a lankás hegyek
közé vezetett; mellette a vízvezető. Az újabbkori kulturának
tanujelei. Azok is el vannak rombolva. A vízvezeték csöveit
elhordták ágyúknak, a síneket lándzsáknak, a sok tudós, a ki
külföldi egyetemeken szerezte a nagy tudományt: hogyan lesz a
porból arany? olyan mesterére talált, a ki megtanította rá, hogyan
lesz az aranyból por?</p>
<p>«N’en parlons plus!» (A hogy Cagliari herczeg mondja.)</p>
<p>Az elpusztult bányatelepek után megint egy új helység
<span class="pagenum"><a name="Page_109" id=
"Page_109">-109-</a></span> következik. Ez már nincs elpusztítva
egészen. Csak egyes házakon nincsen többé ajtó és ablak; mások
ellenben egész épségükben megvannak.</p>
<p>Ez is egy darab Róma volt valaha. Itt áll egy ház, a melyiknek
az oldalába egy épen megtartott római síremlék van befalazva. A
geniusok még egészen épek a domborművön. Cajus Longinus hamvainak
volt az szánva, ki a III. legió centuriója volt Dácziában. Sit Tibi
Terra Levis!</p>
<p>A kapubálvány egyik oszlopa római mérföldmutató; a ház előtti
terjedelmes ülőke egy sarkophag teteje, melyről még nem kopott le
annyira az irás, hogy az ősrégészek ki ne találhassák belőle,
melyik szép Cajanak fedte az, egykor sáfránynyal festett,
aranyhaját? A házorom fülkéjében pedig egy teljesen megőrzött ép
Minerva-fő őrködik – az utókor szelleme fölött.</p>
<p>A római emlékekről nevezetes ház küszöbe előtt megáll az
úrlovas, s arra nyomban kidugja fejét a kis ajtón egy irtóztató
csúf vénasszony.</p>
<p>Az oláhoknál találni a legszebb fiatal leányokat s a legcsúfabb
vénasszonyokat. Ha idegen zörget az ajtón, bizonyos, hogy a
vénasszony dugja ki a fejét.</p>
<p>– Nincs itthon! szólt, be sem várva a kérdezést. Elment a «Fabu
Popi»-hoz, keresd ottan.</p>
<p>A kisérő sóhajtozni kezdett: nagyon messze van az.</p>
<p>Az úrlovas parancsolt.</p>
<p>– Ha tudod merre van, eredj előre és vezess!</p>
<p>A lovakat meg sem hagyta itatni. Sürgetős útja lehetett.</p>
<p>Az út rengeteg erdőkön vezetett keresztül. A hegyjáró lovak
szokva vannak félnapi útat tenni pihenés nélkül.</p>
<p>Mikor a két lovas a «Fabu Popi» völgyébe eljutott, késő este
lett s azonfölül terhes zivatar közeledett a völgy felé.</p>
<p>A két lovas és a zivatar egyszerre ért a czélhoz. Emezt
megelőzte egy porfelleg-hordozó orkán, melynek a háta mögött jött
csak az igazi égiháború. A szél csak útcsinálónak jött. Törte a
fákat az erdőn pásztánkint, a hol <span class="pagenum"><a name=
"Page_110" id="Page_110">-110-</a></span> megszorult. A Fabu Popi
(a pap bükkfája), egy óriási terebélyfa, egy sík területen, melyet
a népkegyelet kerítéssel zárt körül.</p>
<p>E fa alatt kötötték meg a vérszövetséget egyszer valamikor az
itt lakó népfaj vezérei, mely gyászos emléket hagyott maga
után.</p>
<p>Azonkívül egy épület is tartogatja még az emléket. A históriai
bükkfa közelében áll egy fa-templom. Egészen hasonlatos a
beszerikákhoz, a miket az oláh falvakban látni, hegyes tornyával,
magas tetejével, előtornáczával: oldalai is zsindelylyel
borítvák.</p>
<p>Ennek a közelében ugyan nincsen helység. Talán volt valamikor, s
megunta a helyét, odább költözött, ott hagyta a templomot. Harang
sincs a tornyában; sem üvegtáblák az ablakain, csupán széles
redőnyök, a miken keresztülkasul fujhat a szél.</p>
<p>A nagy terebély bükkfa alatt valami húsz paripa volt
kipányvázva, s azokat néhány oláh csatlós legény őrzé, czondrájába
takarózva a közelgő vihar ellen. A fa jó menedék. A villám sem üt
bele, mert a pap bükkfája.</p>
<p>A lovas sietett be a kis fatemplomba. Az első záporcseppek
kezdtek hullani. A ki a sebesen rohanó felhőkre feltekintett, a mik
a völgy felett elsuhantak, annak úgy tetszett, mintha a bérczek
közelítenének oly sebesen, s mindjárt le akarnának omlani.</p>
<p>A templomajtóban fegyveres őr állt, ki a jövevény nevét
kérdezte.</p>
<p>«Diurbanu» volt a válasz.</p>
<p>Erre bebocsáták.</p>
<p>A templom egészen sötét volt. Két szál viaszgyertya égett az
oltáron; hanem azoknak a lángját úgy lenyomta az ablakredőnyökön
átsüvöltő szélvész, hogy semmi világosságot nem terjesztettek.</p>
<p>Ekkor odakünn elkezdett villámlani, s akkor aztán a torony
ablakain s a tető hasadékán átlobbanó meteorfény egy-egy pillanatra
előtüntette a templom belsejében csoportosult <span class=
"pagenum"><a name="Page_111" id="Page_111">-111-</a></span>
társaságot. Mintha kisértetek Sanhedrinja rémlenék meg az
éjszakában, zöld fénynyel rajzolt alakok; sziklák, sírkövek, a mik
egy pillanatra sápadt, szemmeresztő emberarczokat öltenek, a másik
perczben ismét sötét lesz minden: a sziklák, sírkövek feketéllenek
a lefelé lobogó gyertyakanócz pislogása mellett.</p>
<p>Tíz, tizenkét férfi lehetett ott, a mint a villám fényénél
kivehető volt. A templom fapadjain ültek, népviseletben, vagy
egyenruhában. A középen, háttal az oltárnak ült egy kiváló alak,
papi talárban, a minek hosszú lecsüggő bő ujjai voltak. Ennek az
alaknak az ölében feküdt egy kis szőke gyermek, a kit a férfi egyik
ujjával a palástjának betakargatott, s a nyakából lelógó arany
keresztet odaadta a kezébe, hogy játszék vele. Hosszú, fekete
szakálla el-elfedte a gyermek szőke fejét. A gyermek játszott és
csevegett. Nem értette még, sem azt, a mit a férfiak beszélnek, sem
azt, a mit a felhők beszélnek egymással.</p>
<p>Az ujon érkezett oda lépett a csoport közé s elkezdé magas
páthoszszal:</p>
<p>– Uraim! barátaim! Decebál és Traján dicső utódai.</p>
<p>– Hagyd a diatribákat, Diurbanu! szólt bele mély, dörgő hangon a
taláros férfi. Térj a dologra. Mit hoztál?</p>
<p>– Utasítást.</p>
<p>– Zengedezd el.</p>
<p>– Folytatnunk kell a harczot teljes erővel. Itt az idő. Bem azt
hiszi, hogy az erdélyi hadjárat be van fejezve s most egész
hadseregével kivonult a Bánátba. Rendes csapatokat csak a szorosok
őrizetére s Károly-Fehérvár ostromlására hagyott hátra. A mi
feladatunk meggátolni, hogy a bánáti hadjáratot is eldönthesse.</p>
<p>– Világosabban mondva: azért, hogy Bem a fejére ne üssön
Jellasichnak, nekünk kell a mi fejünket hozzá ütni Bemhez.</p>
<p>– Ugy hiszem, hogy az abrudbányai és brádi győztesek ettől nem
ijednek vissza.</p>
<p>– Értsük meg egymást; szólt a taláros férfi, a kis <span class=
"pagenum"><a name="Page_112" id="Page_112">-112-</a></span>
gyermeket térdére ültetve s lovaztatva. Egy bolond embert, a ki
bennünket a saját hegyeink között megtámadott, aki ostoba is volt,
gyáva is volt, s a hadászathoz mit sem értett, s azonfölül
hitszegően megtörte a békealkudozás alatti fegyverszünetet, mi a
magunk igazságán állva, összetörtünk, semmivé tettünk. De azért
senki se hiszi közülünk azt, hogy ugyanezzel a táborral, lovasság
nélkül, tüzérség nélkül, hadtudós vezetők nélkül, mi
megtámadhassunk egy rendes hadsereget, mely valóságos hadtesteket
kivert az ország határán túl, s még az orosz segédcsapatokat is
tizezrével ki tudta dobni.</p>
<p>– Nem is kivánja azt tőlünk senki. A népfelkelés feladata marad
a hegyi harcz.</p>
<p>– De a hegyek között nincs már ellenség. Nem láttad? Keresztül
jöttél rajta. Találkoztál egy élő emberrel?</p>
<p>– Még van ellenség a hegyek között. Ott áll Toroczkó.</p>
<p>Ezt Diurbanu mondta. Épen akkor szemébe lobbant a
villámfény.</p>
<p>Egy másik hang felszólalt a tömegből:</p>
<p>– És Torda.</p>
<p>Diurbanut ez a szó indulatba hozta.</p>
<p>– Nem! Nem! Tordára nem szabad gondolnunk. Ott a kincstárnak
nagy épületei vannak; a ki azokat elpusztítja, megüti érte a
bokáját!</p>
<p>– De hát mi bajunk nekünk Toroczkóval? szólalt fel a sötétből a
mély gordonkahang. Azok soha se bántottak minket. Eddig csak
kaszát, kapát, ekevasat, keréktalpat kaptunk tőlük a vasból.</p>
<p>– De fiaik ott szolgálnak Bem alatt s ezek már más alakban is
szolgáltak nekünk a vasból. De nem ez a főok. Toroczkó egy előre
tolt sziklafészke a magyar kulturának. A protestáns hitujítók egyik
mentsvára, a honnan szétágaznak hatalmas működéseik szálai.
Kevélysége egy maroknyi népnek, mely világot akar hódítani munka és
tudomány által. Az a hír, hogy Toroczkó elpusztíttatott, épen oly
rettentő hatást fog gyakorolni, mint a minő <span class=
"pagenum"><a name="Page_113" id="Page_113">-113-</a></span> sikere
volt Pest lerombolásának: a fele útban levő hadseregeket
visszafordítja az, a hadvezér kényszerülve lesz a hadsereg ösztönét
követni s visszatérni Erdélybe. S mennél rémesebb lesz az
elpusztulás, annál fényesebb lesz a hadi siker. A mennydörgés miatt
alig lehetett hallani a szót.</p>
<p>A többiek vártak, míg a dörgés elmulik. Nem akartak az Isten
szavába belebeszélni.</p>
<p>Mikor a hegyek morgása elcsendesült, ismét megszólalt a mély
férfihang.</p>
<p>– Hallod-e Diurbanu, egy dologban csalatkozol. Ez a nép, a
melyre számítasz, már megcsömörlött a vértől. A míg boszúját
kielégíté, szomjazta azt; most, hogy jóllakott vele, bánja, hogy
azt tette. Irtózik a saját kezétől.</p>
<p>Erre a sötétből több hang is felszólalt.</p>
<p>– Úgy van. Igaz. Topánfalván is ki volt adva a rendelet, hogy az
ott lakó magyarokat ki kell irtani, s a kire rá volt bizva, maga
figyelmezteté őket, hogy meneküljenek, úgy elszörnyedt az
abrudbányai vérontástól.</p>
<p>Egy másik szólalt meg a sötét alakok közül.</p>
<p>– A kik az első nap dühét búvhelyeiken elkerülték, azoknak maga
Janku Avram segített megmenekülni, s az erdőpásztorok szöktették
tovább. Jankut annyira utolérte a kegyelemvágy, hogy saját emberei
rálövöldöztek miatta.</p>
<p>Most a taláros férfi szólt:</p>
<p>– Mikor egy családot szemem láttára leöltek az utczán: ezt a kis
szöszke porontyot kiragadtam a mészárlásból s eldugtam a palástom
alá. S ekkor az a ficzkó, a ki legdühösebb volt, úgy vágott fejemre
a kaszájával, hogy ha a süvegem fel nem tartja, betöri a
koponyámat. S három nap múlva ugyanaz a dühös ember eljött hozzám,
meglátogatni azt a kis gyermeket, a kinek a megmentéseért ellenem,
a felkent papja ellen, gyilkos csapást mert sujtani s mert a kis
fiú legjobban siratta kedvencz rigóját, hozott neki az erdőről egy
rigót. Bizonyosan az apját is visszahozná neki, ha lehetne, Azóta
ez a kis kölyök egy perczre sem akar tőlem elmaradni. <span class=
"pagenum"><a name="Page_114" id="Page_114">-114-</a></span></p>
<p>A gyermek nem értette azt a nyelvet, melyen beszéltek és
nevetett.</p>
<p>Ismét egy hang szólt a láthatatlan alakok sorából:</p>
<p>– A nép hamar megtér, s Isten csodáit látja az eseményekben. A
ki megbetegszik a mi népünk közül, az most, a zalathnai református
paphoz megy, azt kéri fel, hogy imádkozzék meggyógyulásáért.</p>
<p>Folytatta egy másik:</p>
<p>– Borzadva mondják egymásnak, hogy Tyok Tódor, ki a megyei orvos
szemeit kiszúrta s úgy eresztette el az erdőbe, élve rohadt meg;
hogy Toporu Nyikuláj egész éjjel szaladgál egyik háztól a másikhoz,
könyörögve, hogy verjék le róla a kisérteteket, a mik a vállát
megnyergelték; hogy Jorges nem tudja lenyelni a szájába vett
falatot.</p>
<p>Egy harmadik szólt:</p>
<p>– Többet mondok! A napokban a váczai dászkál, a ki a
Brády-család kiirtásában vezető volt, társaival együtt keresztül
lovagolt Brádon. Mikor a Körös hidjához ért, mely a két
Brády-kastély között elvezet, a lova levetette és halálosan
összetaposta. És a brádi oláhok közül egy sem engedte meg, hogy a
haldoklót házába bevigyék: mind ajtót zárt előtte. Utoljára az
utitársai kénytelenek voltak ugyanazon elpusztított Brády-kastélyba
vinni be az összezuzottat, melynek lakóit ő tette holt emberekké s
reggelre ott adta ki a lelkét.</p>
<p>– Mindezeknél megdöbbentőbb az, – szólalt fel egy alak, a ki
eddig az oltárhoz támaszkodott – hogy a «nagy comité» eddigi
titkára átszökött Oláhországba s a magyar vezérhez átküldé
mindazokat a compromittáló iratokat, a mikből kiderül, hogy az
erdélyi mészárlásokat idegen kezek intézték.</p>
<p>Mind e fölszólalások alatt szünetelt az égdörgés, csak a zápor
verte a tetőt; most nagyot villámlott. Diurbanu arcza egy perczre
megjelent a sötétből, mint a rémület sírból kelő
kisértet-arcza.</p>
<p>A dörgés elhangzott, s folytatása lett egy emberkaczaj.
<span class="pagenum"><a name="Page_115" id=
"Page_115">-115-</a></span></p>
<p>– Hahaha! urak! szólt Diurbanu. Ha a katonától azt kérdeznék,
hogy sajnálja-e azt az ellenséget, a ki vele szemközt áll? mind azt
válaszolná, hogy biz ő nem öli meg azt, a ki őt soha sem bántotta.
De uraim! ez a háboru! Ezt nem ütjük el mesemondásokkal, meg
babonával. A ki felkötötte a kardot, vállára vette a puskát, annak
menni kell, a merre küldik.</p>
<p>– Jól van, Diurbanu, menni fognak, a merre küldik őket. A szél
parancsol a felhőnek, hogy menjen, a merre küldi. De azt már nem
parancsolhatja meg a felhőnek, hogy mennydörögjön és jégesőt
hullasson, ha neki nem tetszik.</p>
<p>– Én tudok még olyan felhőt, mely nem adta ki a jégesőjét.</p>
<p>– Hol lakik?</p>
<p>– A peanai hegyek közt.</p>
<p>– Ciprianu csapatját érted?</p>
<p>– Igen. Azt.</p>
<p>– De Ciprianu maga és mind a két fia elesett már.</p>
<p>– Annál jobb! Maradt egy leánya, a kire apja és bátyjai
véradóssága szállt. Az még csak szomjazza a boszú poharát; de még a
nyelvét nem érintette hozzá. A ti csapataitok jók lesznek a
cseltámadásra, az övéi a cselekvésre.</p>
<p>– S te ismered Ciprianu leányát?</p>
<p>– Menyasszonyom az.</p>
<p>– Tehát te mátkatálul szántál neki egy elpusztítandó várost?
Melyik legyen az?</p>
<p>– Már mondám: Toroczkó.</p>
<p>– De én azt mondám: Torda.</p>
<p>– A mi ellen meg én tiltakozom.</p>
<p>– Döntsön a sors.</p>
<p>– Jól van. Monda Diurbanu s az oltárhoz lépve, a denevér
szárnyként repkedő gyertyalobogványnál két czédulára irt fel két
nevet s azt süvegébe veté.</p>
<p>– Ki húzza ki a sorsot? <span class="pagenum"><a name="Page_116"
id="Page_116">-116-</a></span></p>
<p>A sziklák, sírkövek hallgattak.</p>
<p>– Ejh! Ehhez ártatlan kéz kell! Monda Diurbanu. Itt van ez a kis
poronty, húzza ki ez.</p>
<p>– Hogyan! kiálta föl a taláros férfi. Hogy ez a kiirtott család
gyermeke húzza ki saját kezével a sorsot, hogy melyik város legyen
a lángoknak, az elpusztulásnak áldozatul vetve? Pokolbeli ötleteid
vannak, Diurbanu!</p>
<p>S a kis szőkefejü gyermek belenyult a süvegbe, s apró
kezecskéjével kihuzott egyet a czédulák közül s azt védő fogadott
atyjának nyujtá.</p>
<p>– Hozzátok ide a gyertyákat! Monda a palástos férfi.</p>
<p>Nem volt rájuk szükség. Abban a pillanatban egy rettentő
villámsugár czikázott alá a völgybe: egész lángoszlop, a szivárvány
minden szineiben ragyogó fénynyel töltve meg a messzeséget. E
vakító fénynél az összedugott fők egyszerre kiálták fel a
czéduláról elolvasott nevet: «Toroczkó!»</p>
<p>A mennydörgés, a villámcsapás megrázta alattuk és felettük a
földet és templomot.</p>
<h3>XX.</h3>
<p>A halálra itélt város lakói előre tudták sorsukat. Voltak jó
barátaik a felkelő táborban, kik azt megmondták nekik.</p>
<p>Egy egész város a siralomházban!</p>
<p>Kétezer ember halálra itélve!</p>
<p>Az itélet azonban még sok appellatorium forum elé kerül. A
törvényszék a csatatér. Erdélyben még rendes hadseregek vannak.
Janku táborát visszaverni elég volt a Károlyfehérvárt ostromzár
alatt tartó hadosztály is s mig az ott állt, addig Toroczkót a
szentgyörgyi oldalon nem lehetett megközelíteni. Jött aztán a
legutolsó semmisítő forum: – a segesvári ütközetben a magyar
hadsereg az orosz által összezuzatott s ezzel a Fabu Popinál hozott
itélet Toroczkó ellen helybe lett hagyva. <span class=
"pagenum"><a name="Page_117" id="Page_117">-117-</a></span></p>
<p>Időközben még egy terhelő vád is lett emelve ellenük. Egy magyar
portyázó csapat a Toroczkóval szomszédos Gyertyámost, oláh falut, a
lakosság ellenállása miatt felégeté.</p>
<p>Ezzel meg volt adva a jogczím Toroczkó ellen: «poena talionis»,
fogat fogért! Szemet szemért!</p>
<p>És ők két hónapon keresztül tudták azt, hogy minő infernális tűz
ássa alattuk lassan a földet? minő vihar készül fejükre alá
szakadni?</p>
<p>És ez alatt folytatták a maguk rendes munkáját, hordták fel a
vasat a föld alól a «hantnuk»-on, irtották a konkolyt a tiszta
buzavetésből, házi szövőszék, cserzőműhely nem szünetelt, a
gyermekek jártak iskolába, vasárnaponkint megtelt a templom. Csupán
a vasárnapi mulatságok maradtak el. A helyett az egész férfinép
hadgyakorlatokat tartott. Sorba álltak a vének is, egész a hetven
esztendős ősz fejekig, s a tizenkét éves gyermek sirt, ha nem adtak
a kezébe puskát.</p>
<p>El voltak szánva az utolsó emberig harczolva esni el, mielőtt
városuk utczáját ellenség megtaposná.</p>
<p>Manassét még ez a harczias áramlat sem ragadta el. Ő valódi,
őszinte békephilosoph volt, a ki a harczi erényeket eredetükben
utálta. Toroczkó népére pedig soha nem akarta a fegyverre
appellálás elvét alkalmazva látni. Azután mint az európai
diplomatia szövevényébe jól beavatott, mind azt előre látta, a mi
be fog következni: hogy egy kicsiny elszigetelt népnek sikerülhet
ugyan egy időre a harcztéren dicsőséget aratni, de a végeldöntésnél
mindig annak van igaza, a ki nagyobb. Az is megeshetik, hogy egy
napon a maroknyi toroczkói férfihad visszaveri megtámadóit: de
másnap, harmadnap jönni fognak az első ellenfélnél erősebbek,
harcziasabbak, és azok menthetlenül összezuzzák.</p>
<p>Azonban ezen nézetei körül nagyon kevés követőt tudott
összeszedni. A kik titokban négyszem között, fejbólintással
tudatták vele, hogy azt gondolják, a mit ő, mindössze <span class=
"pagenum"><a name="Page_118" id="Page_118">-118-</a></span> Bertók
bátya és a rector lehettek: egyszóval a vegetarianusok.</p>
<p>Még az asszonynép sem tartott vele. Azok is mind fejszéket,
kaszákat élesítettek. Ők a gyermekeiket éles vassal fogják
védelmezni, vagy maguk leölni: élő asszony, élő gyermek nem jut itt
az ellenség kezére.</p>
<p>Épen julius utolsó napja volt. A tarlókon sorba állítva a
buzakeresztek, mikben a kévék egy magas póznára vannak egymás fölé
tűzve. A kaszállók tele szénaboglyákkal. A toroczkóiak már korán
reggel megkezdték a takarodást.</p>
<p>Meglepte őket, hogy egyszerre ezernyi ezer varju és holló lepte
meg seregestől a völgyet nagy károgással. Észlelhették ezt, a kik
hadban jártak, hogy ezek a hadseregek rendes kisérői és
előhirnökei.</p>
<p>– Itt a szálláscsinálók! Mondá Áron bátya.</p>
<p>És eltalálta: Szentgyörgy felől vágtatva jöttek az előőrsök,
jelenteni a végzetes hírt, hogy Diurbanu hadserege az éjjel
átvonult a «Kő» szorosán s Toroczkó-Szentgyörgyöt hajnalban
meglepte.</p>
<p>Senkit sem zavart meg ez a hír. El voltak rá készülve. A
kaszákat, villákat eldobták a kézből; a puskákra föltüzték a
szuronyokat. Minden nemzetőr-századnak meg volt határozva a maga
helye. Az utakat elzárták szekérvárakkal. A Bórév felőli tért a
patak elrekesztésével víz alá helyezték, hogy arról az oldalról meg
ne lephessék őket. Áron bátya maga negyvenedmagával fölhágott a
Székelykőre a várárok meredek útján, az onnan jövő támadást
visszaverni. Negyven ember! Ugyanannyi száz ellen! Nevetniök
kellett volna magukon, hogy ily tréfás halált választottak
maguknak.</p>
<p>Délfelé a Szentgyörgyről menekülőkkel szaporodott meg a védők
csapatja. Azoknak is tudtak fegyvert adni. Lehettek most már talán
négyszázan is.</p>
<p>Manassé egyedül maradt az asszonyokkal.</p>
<p>Azoknak nem volt kedvük Áron bátya meghivását elfogadni,
<span class="pagenum"><a name="Page_119" id=
"Page_119">-119-</a></span> hogy rejtőzzenek el az ő védelme alatt
a csegezi várbarlangba. Ott akarták bevárni, a mit Isten rájuk
mért, az ősi házban, együtt a többi asszonyokkal s azoknak a
gyermekeivel.</p>
<p>Manassé megölelte Blankát és Annát,</p>
<p>– Kedveseim, most én is elhagylak titeket.</p>
<p>– Hová akarsz menni? kérdé Blanka ijedten, kinek e perczben
Dávid képe állt lelke elé, a véres ponttal homlokán. Azt hitte,
Manassé is oda megy, a hol a halál olyan olcsó.</p>
<p>– Egyenesen a felkelők táborába.</p>
<p>– Egyedül?</p>
<p>– Nem egyedül. Sokad magammal. Előttem Uriel, jobbfelül Rafael,
balfelől Gabriel, hátam mögött Michael, fejem fölött Izrael.</p>
<p>– Fegyver nélkül?</p>
<p>– Nem. Kezemben a frigylevél, melyet kötöttek velem, eskü alatt,
hogy soha Toroczkót nem fogják megtámadni. Ez az én fegyverem.</p>
<p>– Mit akarsz tenni?</p>
<p>– A mit mások annyian megtettek már előttem: lefegyverezni az
ellenséget fegyver nélkül; megnyerni a győzelmet ütközet
nélkül.</p>
<p>Blanka fájdalomteljesen tekintett Manassé tiszta szemeibe s e
tekintetben mindaz el volt mondva, a mit ajk kifejezni nem képes: a
végtelen imádat a férj iránt, s a tengermély kétségbeesés annál a
gondolatnál, hogy most utoljára látja azon szemeket így, sugárral,
meleggel, szerelemmel tele ragyogni!</p>
<p>Manassé elérté e tekintetet.</p>
<p>– Hisz én magam is megkisértém már egyszer azt. S tudod, hogy ez
akkor milyen jól sikerült. Az oláh vezér régi ismerősöm.</p>
<p>Ez hazugság volt, Blanka megnyugtatására kigondolva, s ennek a
hazugságnak a büntetése nem maradt el.</p>
<p>Blanka megszorítá Manassé kezét. <span class="pagenum"><a name=
"Page_120" id="Page_120">-120-</a></span></p>
<p>– Jól van. Tégy úgy. Járjon veled az Ur!</p>
<p>Manassé nem fojthatott el egy fájdalmas sóhajt, mikor Blanka
homlokát megcsókolta.</p>
<p>Testvére Anna tudott az arczvonásokból olvasni. Megérté e
sóhajt.</p>
<p>– Miattunk ne legyen aggodalmad, édes bátyám. Isten keze szabad
velünk. Mi a legvégsőre is készek vagyunk. Rég meghánytuk vetettük
mi ezt egymás között. Sokat tanakodtunk róla. Aztán abban
állapodtunk meg, – hogy ha elvész minden, a mit szerettünk, hogy ha
elvész Toroczkó, ha elvész hitünk: akkor nem várjuk be, míg az
ajtót reánk törik; hanem itt van e két pisztoly: mindegyikünk
kezébe vesz egyet, a másik szivének szegezi, aztán mindegyikünk
mond egy nevet, a mire legutoljára gondolt, s aztán az lesz
legutolsó szava. Csak te eredj nyugodtan.</p>
<p>Manassé torkát úgy elfojtá a keserv, hogy nem tudott szólni.
Megcsókolá a két szerető teremtés ajkait, s azután – még az ő
csókjaiktól nedves ajkkal – megcsókolá annak a két pisztolynak a
száját.</p>
<p>Azután sietett ki a házból.</p>
<p>A piaczon találta a nemzetőrparancsnokot. Azzal tudatta menetele
czélját: a megrohanó ellenséget a kötött frigy megtartására
rávenni. Addig, mig bizonyosat tudnak, minden összeütközést
kerüljenek.</p>
<p>– Adja Isten! – felelt rá a parancsnok. De én nem hiszek benne.
A szentgyörgyiek is megkisérték azt, s békeköveteiket felkonczolták
amazok oda át. Sajnálom a fiatal életedet, Manassé. De hát így is,
úgy is el kell azt vesztened. Mindnyájan Isten kezében vagyunk. Jó
helyen vagyunk. – Holnap mind együtt leszünk a paradicsomban. Jó
helyen leszünk.</p>
<p>Manassé elindult Szentgyörgy felé, egyedül: még csak egy pálcza
sem volt a kezében.</p>
<p>Ekkor lehetett két óra délután. <span class="pagenum"><a name=
"Page_121" id="Page_121">-121-</a></span></p>
<h3>XXI.</h3>
<p>Jó gyaloglónak alig tart Szentgyörgyig fél óránál tovább az út.
A falu közelében már találkozott rendetlen csapatokkal Manassé, a
kik nagyon bámultak rá; de látva hogy fegyvertelen, nem bántották.
Az a nyugalom, az a biztos hideg tekintet mindenkire leigézőleg
hatott. Aztán meg dologban is voltak; vágott marhát daraboltak
szét, sütöttek, főztek a mezőn.</p>
<p>Előőrsök, szokás szerint, nem voltak kiállítva.</p>
<p>Manassé a legelső embert, a kinek képe megtetszett neki,
megszólítá, hogy vezesse őt el a vezér szállásáig; a mit az egész
készséggel teljesített s útközben egész jámborul elmondta, hogy
bizony nagy baj az, ilyen nagy munka időben, mikor otthon kellene
lenni a takarodásnál, ilyen messze útra elfáradni az embernek.
Nagyon megjutalmazva érezte magát egy szivar által, melylyel
Manassé megkinálta, mikor a kastély kapujában elutasítá, hogy merre
keresse a vezért.</p>
<p>Egy régi urasági lak volt az, a minőket már gyéren látni
Erdélyben is; magas földszintre épülve, közepén oszlopos
tornáczczal; a tornácz folyosója közepén alant a pinczeajtó, mely a
gádorba vezet egyenesen az udvarról: úgy, hogy a folyosó képezi a
pinczegádor tetejét.</p>
<p>Manassé felment a tornáczra, s ott egy csoport ácsorgó
fegyveresre találva, azoknak megmondá, hogy Diurbanut keresi.</p>
<p>– A tribunnal nem lehet most beszélni, mert most ebédel s az
sokáig tart, monda neki az ajtóőr irigységbe vágó tisztelettel.</p>
<p>Manassé kivette névjegyét a tárczájából s azt a szegletén
behajtva, beküldé a vezérnek.</p>
<p>A hirnök rövid időn visszajött s azt az izenetet hozta a
látogatónak, hogy köszönteti a tribun, azt izeni, hogy várjon egy
kicsit, addig pedig meg kell az urat kötözni s <span class=
"pagenum"><a name="Page_122" id="Page_122">-122-</a></span> aztán
becsukni a pinczébe, a míg a tribun elvégzi az ebédet s szóba
állhat vele.</p>
<p>No biz azt Manassé egészen rendében levő vendégfogadásnak
találta. Hát valahány ház, annyi szokás!</p>
<p>Az bizony csupa tréfa lett volna neki, keresztül ugrani a
folyosó mellvédjén, s mielőtt az őrök a puskákhoz kaphatnának, a
parkba menekülni s onnan az erdőbe jutni; de hát nem azért jött ő
ide, hogy mindjárt elszaladjon.</p>
<p>– No hát kössetek meg; biztatá az őröket.</p>
<p>Azok meg csak néztek egymásra, hogy melyik mozduljon e
határozatlan utasításra, ezt a nagy izmos embert megkötözni? Mikor
aztán kettő vállalkozott rá, nem volt kötél.</p>
<p>– No hát keressetek valahol egyet. Nógatá Manassé a
tétovázókat.</p>
<p>Valamelyik aztán kerített egy istrángot s azzal Manassé kezeit
hátra kötözték.</p>
<p>– Már most vedd ki a tárczát a zsebemből, monda az egyiknek
Manassé. Egy kis pénz van benne, azt oszd fel a bajtársak között.
Egy pazsurát találsz benne: azt vidd be és add át az urnak; mondd,
hogy olvassák el. Aztán egy szivart gyujts meg a tárczámból s dugd
a számba. Multiemeszku!</p>
<p>Azután levezették Manassét rendén a pinczébe, a mit úgy látszik,
hogy Diurbanu antichambrenek jelölt ki a hozzá követségbe jövők
számára; s nem volt elég, hogy a pinczegádort nyissák fel előtte,
hanem még a pinczébe vezető vasajtót is feltárták s odalökték, az
az, hogy vezették be s megkinálták, hogy tessék addig helyet
foglalni: – itt van egy üres ászok. (A hordókat már természetesen
felhordták az udvarra, azokon kezdték az igazságszolgáltatást.)
Azután rázárták a vasajtót s magára hagyták.</p>
<p>A pinczegádornak még volt mind a két ajtószárnyán egy-egy
gömbölyü ablaka; de a pinczeajtó fölött már csak egy szelelő lyuk
volt, melyen át némi külvilágosság bejuthatott. Manassé egészen
sötétben maradt. <span class="pagenum"><a name="Page_123" id=
"Page_123">-123-</a></span></p>
<p>Gondolkozni kezdett a helyzeten, a melybe jutott. Vigasztalta
magát azzal, hogy épen így bántak vele a Monasteriánál is:
leszámítva a megkötözést. Ott is csukva tartották reggelig, s akkor
ráálltak a béke feltételeire. Most is úgy lesz.</p>
<p>Hanem mikor az ember szivart szív, az egy-egy pillanatra
megvilágítja az arczát. Egyszer csak megszólalt valami a
sötétből:</p>
<p>– Manassé!</p>
<p>– Ki mozog itt?</p>
<p>– Hát csak én.</p>
<p>A hangról könnyű volt ráismerni a czigányra.</p>
<p>– Te vagy itt, Lányi? Hát te mit csinálsz itt?</p>
<p>– Mulatom magamat a farkasgúzsban.</p>
<p>– Hát hogy kerültél ebbe a farkasgúzsba?</p>
<p>– A Diurbanu köttetett bele; verje meg a devla!</p>
<p>– Mit vétettél neki?</p>
<p>– Hát azt akarta, hogy húzzam az ő nótáját, a míg ő ebédel, én
meg azt mondtam, hogy nem húzom.</p>
<p>– De hát mért nem?</p>
<p>– Azért, mert nem akarok muzsikálni az én hazám ellen.</p>
<p>Szegény czigány! Hogy ő nem muzsikál «az ő hazája» ellen! Pedig
mije van neki ebből a hazából? Egy sárputri, meg az országút.</p>
<p>– Akkor aztán felpofozott s farkasgúzsba köttetett s azt mondta,
hogy felakasztat. Bánom is én, ha összetöret is; még ha a hegedűmet
összetöreti is; de még sem muzsikálok az én hazám ellen.</p>
<p>– No ne búsulj Lányi.</p>
<p>– Hát hisz nem is búsulok, csak azt akartam tőled kérni (a
czigány mindenkit tegezett), hogy ha majd kiszíttad a szivarodat,
hát ne dobd el a csutáját; te járhatsz, mert a lábad nincs
megkötve, jőjj ide hozzám s ejtsd a csutát az én számba, hadd rágom
meg bagónak.</p>
<p>– De tüzes lesz a vége. <span class="pagenum"><a name="Page_124"
id="Page_124">-124-</a></span></p>
<p>– Úgy jó az a czigánynak.</p>
<p>Ez a cynicus czigányphlegma épen hozzáillett Manassé magasabb
philosophi nyugalmához. A czigány biztatására gondolt.</p>
<p>– No ne félj Lányi, mihelyt Diurbanuval szólhatok, majd téged is
kiszabadítalak innen.</p>
<p>– De magadat se szabadítod meg, uram, magadat se! Kámpesz neked
már! Ha te egyszer Diurbanu kezébe jutottál, olyan jó helyen vagy,
mintha a hóhér kezében volnál. Hét követet felkonczoltatott már te
előtted, a kik hozzájöttek békességet kérni; pedig azok csak
szentgyörgyi parasztok voltak: Kis Pál, Bedő Péter, Csukor Mihály,
mind feketekörmű emberek. Hát még téged, ki egy Adorján vagy s
pecsétnyomós gyűrűt viselsz.</p>
<p>– No de látod, engem nem konczoltatott föl.</p>
<p>– Még nem. Azokat elemésztette appetitoriumnak; téged tartogat
«poszpásznak». A pálinkát hirtelen fölhörpentik, a fekete kávéban
előbb fölkavarják a czukrot. Ismerem én Diurbanut nagyon jól. Majd
te is megismered, ha meglátod. Bizony meghalsz te Manassé még ma.
De hát úgy kell neked. Nem kár érted. Olyan szép, hatalmas termeted
van. Magad megehetnél három ilyen Diurbanut, ha kihínád a gyepre, s
a helyett idejösz a barlangjába s meg hagyod magad kötöztetni. Ha
otthon maradtál volna, tizet megölhettél volna legalább, s a
helyett meg hagyod magad fogni, mint valami Krisztus!</p>
<p>– Ne ócsárold Krisztust, ficzkó, mert megrúglak! förmedt rá
Manassé, haraggal.</p>
<p>– Rúgj meg hát no! ugyan szép lesz. Bizony, ha én lettem volna a
Krisztus, hát nem is ültem volna arra a mihaszna szamárra, hanem
kiválasztottam volna báró Wesselényi méneséből a legszebb paripát s
csak egyszer annak a szőrén lehettem volna, ügethetett volna utánam
Pontius Pilatus!</p>
<p>A czigányexegesisnek végét szakítá a kulcsnyikorgás a
gádorajtóban. <span class="pagenum"><a name="Page_125" id=
"Page_125">-125-</a></span></p>
<p>– Jönnek már! kiálta fel a hegedűs. Nem jut már én nekem abból a
te czigárédból, Manassé. Engem előtted visznek!</p>
<p>A szelelő lyukon át vereslő fény hatolt be a sötétbe. Fáklyával
jöttek.</p>
<p>A vasajtó is felnyílt; két férfi két szurokfáklyával jött előre;
a pinczébe lépve, két oldalt az ajtó mellett foglaltak helyet.</p>
<p>Azután belépett a pinczébe Diurbanu.</p>
<p>Rajta az ismeretes néptribuni jelmez: arcza felhevülve bortól és
szenvedélytől, hosszú haja a süveg alól vállára omlott.</p>
<p>Hanem azért mégis rögtön ráismert Manassé.</p>
<p>S most már aztán tudta, hogy a czigánynak egészen igaza van.</p>
<p>Diurbanu nem volt más, mint Vajdár Benjámin.</p>
<p>Azért Manassé nem vesztette el a hidegvérét; égő szivarát szája
egyik szegletébe szorítá, s fejét büszkén fölemelve állt meg
halálos ellenségével szemközt.</p>
<p>– Nos, Adorján Manassé, szólt az alakos, engem óhajtottál
megismerni. Itt vagyok. Ismersz-e már?</p>
<p>– Azt mondják, Diurbanu vagy, szólt Manassé hidegen.</p>
<p>– S nem tudnád még más nevemet is? Nem találod arczomat még
valami régi ismerőshöz hasonlónak?</p>
<p>Manassé félrefordítá arczát, hogy ne lássa, úgy beszélt
hozzá.</p>
<p>– Ha az volnál, a kihez hasonlítasz, egy szót sem váltanék veled
többet. Hozzád mint Diurbanuhoz jöttem, a néptribunhoz; átadtam a
frigylevelet, a mit a te néped az én népemmel kötött, s ajánlom
annak fentartását és megujítását becsületes feltételek alatt.
Kérdezd meg vezértársaidat, minő váltságdíjat szabnak a
békeért?</p>
<p>– No hát, hogy meggyőződjél róla, hogy nem csak Diurbanu vagyok,
hanem más is, hát nézz ide.</p>
<p>Azzal odaszólította az egyik fáklyavivőt s a Manassé
<span class="pagenum"><a name="Page_126" id=
"Page_126">-126-</a></span> által kezébe juttatott frigylevelet
odatartá a lángra. Percz mulva mint hamufoszlány szállongott az a
légben.</p>
<p>– Most már elhiszed, hogy én vagyok az?</p>
<p>Manassé vállat vont és füstfelleget fujt maga elé.</p>
<p>– Hát nem találta azt ki a te éles eszed, folytatá az alakos,
újja hegyével megbökve Manassé mellét, hogy az, a ki újra meg újra
tűzzel és vassal ront Toroczkóra, a ki megesküdött, hogy követ
kövön s lélekző embert nem hágy e völgyben, csak egy ember lehet a
világon? Ez az én napom ma. És Toroczkó éjszakája. (Egy hiena-arcz
volt az, eszményi szép vonásokba költözve.)</p>
<p>– Phrásis! dörmögé Manassé fogai közül megvetően.</p>
<p>– Hiszed, hogy phrásis, a mit mondok? szólt kardjára csapva s
büszkén feltartva a fejét az alakos. Hiszed, hogy tréfálok veled?
hogy irgalmazni fogok?</p>
<p>– Oh én velem azt tehetsz, a mit akarsz. Kínoztathatsz, meg is
ölethetsz. Erre készen vagyok. De még azzal Toroczkót nem foglaltad
el. Ott minden ember fegyvert fogott s úgy vár reád. Csak eredj,
keresd fel őket, s majd te is – régi ismerősökre találsz. Védműveik
elég jók a te harczosaidnak ellenállni, a kikről magad tudod jól,
hogy megúnták a háborut, s sánczot ostromolni nem szeretnek. Velem
egy emberrel kevesebb! De te a toroczkói völgyből nem hozasz haza
semmit, mint bevert fejeket, s Toroczkón egy követ sem mozdítasz
meg a helyéből.</p>
<p>– No hát kezdjük el ezt a te jégkeménységedet megolvasztani,
mondá az alakos s még elkezdte a kabátja újjait felhajtani a kéz
csuklóiról, mint a hóhér, mikor kínzáshoz készül. Elmondom neked az
egész csatatervünket. Igen bizalmas akarok lenni hozzád. A míg az
én csapataim látszólagos támadást intéznek a völgyben a toroczkóiak
ellen, mely azoknak minden figyelmét elfoglalja és egész fegyveres
erejük felhasználására kényszeríti, az alatt a Székelykő felől
előtör az igazi ostromló sereg, mely a Székelyvár árkán a várost
hátulról rohanja meg, a hol nem maradt más honn, mint az asszonyok
és a <span class="pagenum"><a name="Page_127" id=
"Page_127">-127-</a></span> gyermekek. Hogy minő sors vár ezekre?
azt megitélheted abból, hogy az orozva támadó seregnek a vezetője
is nő. Egy nő, a ki gyűlöl. Egy leány, a kinek megölték a
vőlegényét, megölték az apját, a két testvérét, s a mi több minden
vérboszunál: a kit a te testvéreid meggyaláztak, udvarukból csúfan
kiűztek! Mert az a nő Zenóbia, a te Dávid testvérednek a volt
menyasszonya; most meg az enyém. Legalább ő azt hiszi. Ez fog
bezörgetni a te házadnak a kapuján, bezörgetni akkor, a mikor én a
toroczkói fegyveres népet a mezőn elfoglalva tartom. Ez fogja
kiadni a parancsot a rontásra és pusztításra. Ennek a kezébe jut a
te egész háznéped.</p>
<p>Manassé teste végtől-végig borzongott e szavakra. Nagyot
sóhajtott. Istentől kemény megpróbáltatás ez.</p>
<p>Most már lehajtotta fejét, nem volt büszkesége többé.</p>
<p>– A mit ránk mért az Ur, dörmögé.</p>
<p>– Ugy-e, hogy mégis találtam a te kemény sziveden egy helyet, a
mely fáj? Gondolj reá, hogy mi fog történni feleségeddel? Eh, mit
feleségeddel! Olyant nem ismerek! A szeretőddel, a kivel együtt
élsz.</p>
<p>E meggyaláztatására az imádott feleségnek föllobbant a düh
Manassé lelkében; mást nem tehetett, az égő szivart a szeme közé
köpte ellenfelének.</p>
<p>Az sziszegve törlé le a meggyalázás nyomait arczáról s aztán
elfojtá dühét és mosolygott.</p>
<p>E mosolygása vérlázító volt.</p>
<p>– Jól van, Manassé. Ez is egy olyan adósságod, a miért nem «te»
fogsz megfizetni. Nem torlom ezt meg a te kemény testeden, a mely
nem érez, hanem a lelkeden, a hol tudom, hogy mi fáj? E
legutolsóért, úgy mint a bántalmak, meggyalázások egész
litániájáért, elébb, mint rajtad: a tieden, Zboróy Blankán fogok
boszút állani.</p>
<p>– Annak ne örülj, Diurbanu! mondá Manassé elhatározottan. Mert
abban a pillanatban, a melyben orvhadad házunk kapuját betöri, van
a házban két asszony, a ki a pisztolyt egymás szívének szegezi s
aztán megszabadítja <span class="pagenum"><a name="Page_128" id=
"Page_128">-128-</a></span> egymást ettől a világtól. Te csak két
holttestet kapsz meg.</p>
<p>– No hát, hogy ezt az utolsó reménységedet is elvegyem, halld
meg a végét. Az a két nő nem fogja egymást megölni, mert Zenóbia
hamarább ott lesz a házatoknál, mint az ostromló csapat. Ő mint jó
barátnő, mint szabadító fog odasietni. Azt fogja mondani, hogy
Dávid testvér iránti kegyeletes emlékből szabadítja meg őket. Visz
számukra oláh pórgunyát, átöltözteti őket s az általános pusztulás
zavara alatt az ő oltalma mellett fognak azok élve megszabadulni.
Zenóbia azután ide fogja őket vezetni Szentgyörgyre. S akkor látni
fogod magad előtt. Zboróy Blankát, az én hatalmamban. Hogy mi
történik azután? azt képzelő tehetségedre bizom, s hogy legyen elég
időd és nyugalmad ezt a képet kifesteni magadban, élve hagylak és
egyedül mindaddig az óráig, a míg jelenésed következni fog. Jó
éjszakát!</p>
<p>Manassé meg volt sibbadva, minden elmetehetsége szünetelt e
pillanatban, érzékei és öntudata megváltak egymástól, azon vette
észre, hogy ismét egész sötétségben van, foglárai eltávoztak.</p>
<p>Nem volt képes gondolatai zürzavarában megtalálni a kezdetet,
nem egy pihenő pontot.</p>
<p>– Manassé! hangzott föl a pincze zúgából.</p>
<p>Fölriadt.</p>
<p>– Mi az? Patkány?</p>
<p>Már elfeledé, hogy más is van ott rajta kívül.</p>
<p>– Az ám, patkány. Egyszer hallottam az iskolamestertől egy
mesét, hogy az oroszlán törbe jutott s aztán köteleit elrágcsálta
egy egér, úgy szabadította meg. Ha leguggolnál ide hozzám, én ki
tudnám bontani a fogaimmal a te köteleden a csomókat.</p>
<p>– Minek?</p>
<p>– Hát csak annak, hogy egészen más ember az ember, ha a keze
szabadon van, mintha meg van kötve. Aztán, ha a te kezedet
kiszabadítom, akkor te is kihúzhatod <span class="pagenum"><a name=
"Page_129" id="Page_129">-129-</a></span> az én térdeim alól a
rudat, a mi engem farkasgúzsban tart, aztán akkor én is
felszabadulok. Ülj le csak ide a földre elém.</p>
<p>Manassé megtette azt.</p>
<p>A czigánynak pompás fogai voltak, csak úgy őrölte velük a
kötelet; pedig jó erős kötőfék volt ez. Garast is harapott ő már
azzal a fogával ketté.</p>
<p>Manassé ezalatt végigtekintett az egész rémpanorámán, mely
képzelete előtt elvonult. Lehető-e az, hogy a Székelykő felől
megtámadják Toroczkót? hogy az esthomályban belopózzanak a meredek
hegyvágányon? Hogy a védtelen nőket meglepje – egy boszulihegő
némber? Hogy azokat oly pokoli kelepczébe kerítse?</p>
<p>Az egérke az alatt csak rágott, rágott az ő aczélfogaival.</p>
<p>Egyszerre csak azt érezte Manassé, hogy a kötél lehull
kézcsuklóiról.</p>
<p>Igaza volt a muzsikusnak; egészen más embernek érzi az magát, a
kinek a két keze szabad.</p>
<p>– No már most húzd ki ezt a husángot közülem.</p>
<p>Percz mulva a kis czigány is talpon állt. A kezeiről aztán olyan
könnyen lehuzta a köteléket, mintha keztyű volna.</p>
<p>Egészen büszke volt bele.</p>
<p>– De már most drágán adjuk el az életünket! henczegett, nagyot
ugorva.</p>
<p>– Mit gondolsz?</p>
<p>– Hát ketten vagyunk már, s te nálad bot is van. Ha visszajön a
Diurbanu, én hirtelen a lába közé szaladok s lerántom a földre, te
fejbe ütöd a bottal, hogy ott marad, te elveszed a kardját, én a
pisztolyait s aztán kitörünk a pinczéből s meglátjuk, hogy merre
tágasabb a világ.</p>
<p>– Nem kerül arra a sor.</p>
<p>– Hát mit gondolsz? Nem hallottad, mit mondott?</p>
<p>– Csak meg akart vele ijeszteni. Ők nem fogják megtámadni
Toroczkót. <span class="pagenum"><a name="Page_130" id=
"Page_130">-130-</a></span></p>
<p>– De már támadják is. Nem hallod a sűrű puskaropogást?</p>
<p>A völgyből valóban apró fegyvertüzelés kezdett felhangzani.</p>
<p>– De nem fognak győzni, nem fogják kivihetni azt, a mit az az
ember elbeszélt!</p>
<p>– Miért ne tenné?</p>
<p>– Nem engedi azt az Isten!</p>
<p>– Te Manassé! mondanék valamit.</p>
<p>– Mondjad.</p>
<p>– De megrúgsz érte.</p>
<p>– Hát ne mondjad.</p>
<p>Hanem arról, a mit a czigány elhallgatott, elkezdett beszélni az
a négyszögletű kis ablak a pinczeajtó fölött. Tűzfény derengett át
rajta.</p>
<p>Eleinte azt hitte Manassé, hogy ismét fáklyával jönnek a
pinczébe, hanem azután, hogy a vasajtó nem nyilt föl, s a tűzfény
egyre behatóbban sugárzott a sötétbe azon a négyszögű lyukon át,
akkor rájött annak az eredetére. Azok, a kik Toroczkót ostromolják,
azalatt felgyujtották Thoroczkó-Szent-Györgyöt példaadásképen s
talán azért is, hogy az éjjeli támadás kiviteléhez kivilágítást
adjanak a völgynek. Az egész falu lángban áll.</p>
<p>Tehát a mit amaz ember mondott, nem volt puszta fenyegetés.
Rettenetes valóság ez. A szentgyörgyieken már elkezdték a boszú
művét, most a toroczkóiakon van a sor. De azok védik magukat és
emberül, a hogy a kitartó puskatüzelésből kivehetni.</p>
<p>De hátha csakugyan hátulról támadják meg őket a Székelykő felől?
Egy egész pihent táborral, mely még eddig nem izlelte a vért? Ki
tarthatja föl azt? Áron a maga negyven emberével?</p>
<p>Manassé még ragaszkodott rendíthetlen hitéhez.</p>
<p>Hisz van Isten, a ki a világot igazgatja, az nem engedheti a
legrettentőbbet megtörténni! Nem kellenek ide csodatétek. Egy
könnyű zápor, mely eddig még minden <span class="pagenum"><a name=
"Page_131" id="Page_131">-131-</a></span> este megjelent, s a mezei
munkásokat kizavarta a munkából, ez elég volna arra, hogy a
székelyárok ösvényét rohampatakká alakítsa s azon át senki
Toroczkóhoz ne férhessen, vagy a mi még a zápornál, a fellegnél is
könnyebben megindítható, egy sugallat az emberi szívben, egy
önkénytelen támadó érzés, mely a haragra gerjedt asszonyi léleknek
a kegyelem balzsamát kölcsönzi. A ki a szívekbe lát, a szíveknek
parancsolhat is. Hasonló elérzékenyülések esetei még a
legmegrögzöttebb rablóhősöknél is fordulnak elő. S nem Isten
kezében van-e mindez? Nem késhetik-e el a támadással Zenóbia? Talán
szándékosan?</p>
<p>A puskatüzelés olyan régóta folyik. Az éjszaka beállhatott már.
Ki tudja? A pinczében tűzvörös félhomály van, odakinn meg pokoli
fényözön. Az egész utcza ég. Manassé tusakodva jár fel s alá a
pincze hosszában, a dorongot hol fölkapta, hol eldobta a kezéből.
Küzdött benne az ember és a vadállat egymással. Hol az egyik került
felül, hol a másik.</p>
<p>Most egy erős dördülés vegyült a puskaropogás közé.</p>
<p>A dördülés a magasból jött. Az a Székelykövön történt.</p>
<p>És azután a második, harmadik, negyedik dördülés. És aztán
egyszerre négy. Azok Áron ágyúi odafenn.</p>
<p>Tehát csakugyan megkezdődött a támadás a Székelykő felől.</p>
<p>Úgy történik minden, a hogy ellensége megmondta.</p>
<p>Most szállnak alá Zenóbia csapatjai a várárkon Toroczkóra, mert
Áron csak nem tarthatja vissza őket.</p>
<p>És aztán mi következik?</p>
<p>S rövid időköz mulva újra hangzott a nyolcz ágyúlövés egymás
után.</p>
<p>E lövések kiforgatták Manassét egész eddigi lényéből.</p>
<p>– Kitörök innen! ordítá magánkívül s a bezárt ajtónak rohant,
megrázva azt vaskarikáinál fogva. Az ajtó nem engedett.</p>
<p>Akkor visszarohant a pinczébe, szilajon széttekintve,
<span class="pagenum"><a name="Page_132" id=
"Page_132">-132-</a></span> hogy mivel törhetne ki? A külső
tűzvilág izzóvá tette a pincze belsejét.</p>
<p>Semmi se volt ott, csak az üres ászok. Kétöles tölgyfa gerendák
egymás hosszában.</p>
<p>– Fiú! kiálta a zenészre. Fogd meg az ászok egyik végét.</p>
<p>– Mi lesz abból?</p>
<p>– Kitörjük az ajtót a sarkából.</p>
<p>– Beállok!</p>
<p>A czigány kicsiny emberke volt, de minden porczikája vas.
Manassé elől fogta az ászokgerendát, a muzsikus hátul. Lett belőle
római kőfaltörő kos.</p>
<p>A Székelykő odafenn nem zuhogott jobban az ágyuzástól, mint a
vasajtó idelenn a gerendaütésektől. Csoda volt, hogy odafenn meg
nem hallották. Azoknak más hallgatni valójuk volt most. Szentgyörgy
utczáin ádáz zsivaj támadt, névtelen, felismerhetlen lárma. Ezek
meg idelenn abból nem hallottak semmit.</p>
<p>Végre a vasajtó zárai, a mint egyszer a két férfi teljes
erejével neki rohant a gerendával, felpattantak.</p>
<p>A vasajtó már nyitva van. A gádorajtót már lábbal is ki lehet
rúgni.</p>
<p>– Héj, uram, megállj, megállj! szólt a fekete művész,
belecsimpajkodva Manassé kezébe. Mit akarsz most? Várj, míg én
kimegyek az udvarra s körülnézek s lopok neked egy bitang
fegyvert.</p>
<p>– Nincs mire várnom! szólt Manassé, eldobva őt az útjából. Nem
kell nekem lopott fegyver! Majd lesz annak fegyvere, a ki
legelőször szemközt jön rám, s az jó lesz nekem, a gazdája meg a
pokolnak! Akkor aztán török előre, a merre embert látok és gázolok
az emberrongyban, hogy a két sarkamon folyik alá a vér! A poklokon
is keresztül török a feleségemig.</p>
<p>S azzal azt a nehéz ászokgerendát egymaga úgy hajította neki a
gádorajtónak, hogy annak egyik szárnya egyszerre kipattant a
zárából. Azzal rohant, ugrott fel a lépcsőkön, <span class=
"pagenum"><a name="Page_133" id="Page_133">-133-</a></span> két
kezét magasra emelve, tíz újját mint a saskeselyű, marczangoló
lecsapásra görbítve előre.</p>
<p>Nem volt Adorján Manassé az többé!</p>
<p>Némulj el emberszeretet hangja! essél kétségbe józan bölcsészet!
szállj vissza az égbe krisztusi türelem! riadjatok szét embereket
négyfelől őrző angyalok! A dúvadak legiszonyúbbika szabadult ki
ketreczéből: a nősténye segélykiáltását halló emberi hím. Nem
«ember» többé, nem Isten képmása, hanem csak: «férj», az oroszlán
képmása!</p>
<p>Fusson előle, a kinek ez a világ kedves!</p>
<p>A mint a pinczegádor küszöbére feltoppant, egy fegyveres alak
állta el útját.</p>
<p>De azt az alakot nem ölte meg Manassé, nem zúzta fejét a falhoz,
nem gázolta agyon. Az egy nő volt – Zenóbia.</p>
<h3>XXII.</h3>
<p>Zenóbia vállán hosszú, fekete köpönyeg volt, fején magas, fekete
süveg, turultollal, rövid katrinczája alól kilátszottak piros
csizmái, széles övébe kard volt dugva és pisztolyok.</p>
<p>– Vissza! kiálta Manassénak, midőn őt megpillantá, s fölemelt
palástjával igyekezett eltakarni. Maradj ott, a hol vagy!</p>
<p>Manassé (még a vadállat) megragadta Zenóbia kézcsuklóját, s azt
hörgé fülébe:</p>
<p>– Hol van a nőm és a húgom?</p>
<p>Igy hörög a pusztai dúvad, mikor áldozatának a karját, a kin
nőstényét követeli, átharaphatta a fogával.</p>
<p>Zenóbia elérté a hangot is, a szorítást is, s szomorúan
mosolyogva tekinte Manassére.</p>
<p>– Légy nyugodt. Jó helyen vannak. Otthon a házadnál. Senki se
bánthatja őket.</p>
<p>A földühített fenevad kétkedőleg tekinte rá.</p>
<p>Ekkor Zenóbia odanyujtá neki övéből a kardot és pisztolyokat.
<span class="pagenum"><a name="Page_134" id=
"Page_134">-134-</a></span></p>
<p>– Nesze. Vedd át. Neked szükséged lehet rájuk. Nekem nincs.</p>
<p>S ezzel önmagát lefegyverezve, egészen hatalmába adta magát a
vérszomjazó szörnyetegnek.</p>
<p>Az elkezdett most reszketni.</p>
<p>– Maradj veszteg és hallgass! súgá Manassénak a leány.</p>
<p>Az utczán zsivajgó nép rohant egymást taposva.</p>
<p>Manassé a kiáltozásból e szavakat vehette ki:</p>
<p>«Meneküljetek! Háromezer honvéd jött meg Aranyosból! Nyolcz
ágyúval! Mind elveszünk itt!»</p>
<p>A nyolcz ágyú egyre dörgött a Székelykő ormán, a hidasi
Gesztegről sziporkázó röppentyűk ivedeztek alá a völgybe, siettetve
a futókat Gyertyámos, Kápolnás s Bedellő felé, az erdőkbe, a mély
útakba. Az égő falu nem nyújtott menedéket.</p>
<p>A páni rémület futása rohamos volt. Rövid időn úgy eltisztult az
utczáról minden tömeg, hogy alig sántikált már egy-egy sebesült
elmaradozó a többiek után.</p>
<p>– Ennek vége van, szólt akkor Zenóbia s aztán megfogta Manassé
kezét s fölvezette őt a folyosóra.</p>
<p>A szobák üresek voltak. A tornáczról végig lehetett látni a
mezőn.</p>
<p>Szép kivilágítás volt! Az Isten áldása, a buzakeresztek,
fölgyújtva, hosszú sorban égtek, mint megannyi áldozatoltára
Kainnak, a buzaégetőnek.</p>
<p>Az ágyúzás még egyre hangzott a Székelykőről.</p>
<p>– El is hagyhatná már Áron, mormogá Zenóbia, hiszen nincs már
kit megijeszteni. Aztán odatette Manassé mellére a kezét s azt súgá
neki: Hanem tudod, Manassé, minden megijesztéshez két ember kell:
az egyik, a ki megijed. Ha én az én népemnek egy szóval megmondom
azt: «Ugyan ne fussatok, a kik elétek ágyúznak, nem a honvédek
rézágyúi, hanem csak Áron bátya sziklába fúrt mozsarai, a mikből ő
puskaport puffogat, s az a sűrű dobszó a csegezi úton nem közeledő
honvéddandárt, hanem <span class="pagenum"><a name="Page_135" id=
"Page_135">-135-</a></span> csak iskolás gyermekek csoportját
jelenti!» hát akkor most Toroczkónak vége volna. Engedtem őket
megrémülni. Engedtem őket a vad ijedtség rohamával Diurbanu
seregének a nyakába omlani. Az egyik megriadt sereg elsodorta
magával a másikat, mint mikor az erdőégést azzal fojtják el, hogy
ellenében egy másik erdőt gyujtanak meg. Ezzel a mai szétbomlással
be lesz fejezve minden, holnap mind a ketten a földön fekszünk,
mink is, ti is, s fejünkre teszi lábát mindkettőnk megszabadítója:
a muszka. Egy óra mulva már visszatérhetsz Toroczkóra. Ha
találkozol nőddel és húgoddal, kik bizonyára otthon várnak reád,
mondd meg nekik, hogy láttál ma. Mondd meg nekik, hogy az oláh
«czine mintyés». Nem felejt semmit. Tudod? semmit! Ők nekem egyszer
egy levelet írtak, ketten egy papirra; szép, jó szívvel teljes
levelet. Testvérnek neveztek benne. Meghíttak a te lakodalmadra.
Tudatták velem, hogy Dávid is ott lesz, megigértették velem, hogy
én is elmegyek, aláiratták a levelet a kevély, oláhgyűlölő Áronnal
is. Látszik az aláirásán, hogy minő erőszakot követtek el rajta. Ez
a levél az én czine mintyém. Megigértem, hogy elmegyek hozzátok,
elmentem! Dávid is odajött; én vittem oda. Akkor megigértem nekik,
hogy még egyszer visszatérek Toroczkóra s akkor nem jövök üres
kézzel, adok nekik valamit. Eljöttem, megadom. Téged adlak nekik
vissza, Manassé. Téged, élve. Ez az oláh leány czine mintyéje.</p>
<p>S azzal hátat fordított Manassénak, mintha haragudnék reá s a
tornácz mellvédfalára könyökölt.</p>
<p>Manassé a leány keze után nyult. Szive jobban tele volt minden
érzelemmel, hogysem szólni tudott volna.</p>
<p>– Ne búcsuzz még! szólt a leány. Maradj még itt egy kis ideig.
Hadd nézzek még az arczodba. Azt hiszem, hogy Dávidot látom.</p>
<p>S aztán megfogva Manassé két kezét, mindig közelebb-közelebb
emelte az arczát az övéhez, reszketeg ajkai csaknem elérték már
azt. Akkor hirtelen félrefordította a fejét. <span class=
"pagenum"><a name="Page_136" id="Page_136">-136-</a></span></p>
<p>– Nem! Nem rablom meg a te nődet!</p>
<p>Erre Manassé két kezébe szorítá a leánynak a fejét s megcsókolta
a homlokát.</p>
<p>A leány odakapta a kezét a homlokához s betakarta azt vele,
mintha meg akarná őrizni, hogy annak a csóknak a nyoma el ne múljék
onnan soha.</p>
<p>Aztán daczosan felvetette fejét, egy rövid nevető hangot
hallatva.</p>
<p>– Hah! Te is csak olyan dölyfös ember vagy Manassé, mint a
bátyáid. Nem akarod eltűrni, hogy te légy az adósa egy olyan
szegény leánynak, mint én vagyok; – most meg már megcsókoltad a
homlokomat. Ha te azt úgy tudnád, hogy mennyit ér egy jó szó, egy
testvéri csók, mint a hogy én tudom? Ha ezt úgy tudnák azok, a kik
ország bölcseinek nevezik magukat! Hogy milyen kevés víz elég volna
ezt a nagy tüzet eloltani! Egy könycsepp! Egy gyehennát! – Ne
beszéljünk erről. – Én három évig fogok födetlen fővel járni.
Tudod, hogy az oláh az apa és a testvér halálát egy évig fedetlen
fővel gyászolja. Én reám három ily esztendő vár. Végezzünk el
mindent most. Én el akarlak benneteket felejteni. Az édeset is, a
keserűt is. – Ma a fiastyúk feljöttéig sem maradok adósod. – Nézd,
odaadom neked ezt a gyűrűt az ujjamról. Ráismersz-e?</p>
<p>Manassé elborult arczczal mondá:</p>
<p>– Ez Anna húgomé volt, a mit a hitszegőnek adott!</p>
<p>– Tudom. Benne van a neve a hugodnak. Az a szép ember, a ki ezt
nekem adta, nem is titkolta ezt előttem. Így szólt hozzám:
«Gyöngyöm, galambom, gyémántom! nézd, ezt a gyűrűt ujjadra húzom s
esküszöm, hogy tied leszek. De lásd, addig nem vehetlek el, míg él
az a másik, a ki a jegygyűrűmet birja, mert törvényeink nem
engedik. Az a másik ott lakik abban a négyszárnyú házban Toroczkón.
Tudod a nevét. Tudod, hogy mit kell csinálni vele, hogy ne éljen!
hogy aztán elvehesselek.</p>
<p>Manassé összerázkódott a borzasztó eszmétől.</p>
<p>Zenóbia odadobta neki a gyűrűt, <span class="pagenum"><a name=
"Page_137" id="Page_137">-137-</a></span></p>
<p>– Vidd haza neki: az övé! Ugy-e megjelent előtted az az ember:
hogy gyötörjön, hogy kigúnyoljon, hogy kínjaidban gyönyörködjék?
Ugy-e leszállt hozzád a börtönödbe s otbt elmondta neked,
gúnykaczagvya, istenkáromolva, hogy van egy ördögi némber, ki a vad
vérengzés közepett oda fog ólálkodni a te nőd és testvéred lakába;
szabadító angyal álarcza alatt el fogja őket szöktetni magával:
megakadályozza, hogy nemes asszonyok módjára öngyilkossággal
váltsák meg magukat a gyalázatos haláltól, s aztán az ő pokoli
hatalmába keríti őket. Igy szólt-e hozzád? Mondta-e ezt?</p>
<p>– Úgy van.</p>
<p>Zenóbia kaczagott a dühtől.</p>
<p>– No hát – még valamit ajándékozok neked. Hisz a közmondás
szerint: «apró ajándékok erősítik meg a barátságot». S ez lesz a
legkisebb minden elajándékozható tárgyak között. Tehát az a szép,
délczeg ifju, a ki nekem ezt a gyűrűt ajándékozta, s a ki nekem
vőlegényem (legalább ő azt hiszi magáról), ott fekszik valahol kinn
az árokban. A lova megijedt a nagy riadástól, s ledobta a hátáról;
a lovagnak eltörött az egyik lába. Futó népe ott hagyta heverni, a
futók keresztül bukdácsoltak rajta s senki sem vette fel a hátára.
Gyűlölte mindenki s Isten büntetését látta balesetében s az oláh
fél azon segíteni, a kiről azt mondja: Isten sujtotta le! Elriadt
lovát megtalálod a puszta templomban: az jó lesz neked
hazalovagolnod rajta Toroczkóra; az embert pedig megtalálod valahol
a kalangyák között elbujva. Czigány is van veled: felakasztathatod
a legközelebbi fára. A te embered ő, nem az enyim! «Norok bun!»</p>
<p>Azzal egy érczsípot megfujt, arra egy csatlós előjött az akolból
két hegyjáró mokány lóval. Zenóbia felvetette magát az egyikre, még
egyszer mondá Manassénak: «norok bun!» s azzal elvágtatott a
Bedellő felé vezető úton, a merre legkevesebb nép futott.
<span class="pagenum"><a name="Page_138" id=
"Page_138">-138-</a></span></p>
<h3>XXIII.</h3>
<p>Manassé, mint egy megbűvölt, mint egy álomjáró bámult ki a
chaosba. Előtte füst és láng: az utczákon végighordja a szél a
tűzfelleggé porlott sziporkát, égő gerendák recsegése, ropogása
hangzik köröskörül, a mi merőben hasonlít ahhoz a zajhoz, a mikor
egy nagy művész zárjelenésénél az ezernyi ezer nézők serege elkezd
egyszerre tapsolni.</p>
<p>A végzetes nap rohamos eseményei, az egymást kitörlő ellentétes
fordulatok, a minden irányba elragadó indulatszörnyetegek, a
váratlan meglepetések, a hihetetlen és mégis való, oly nyomással
nehezedett lelkére, hogy el volt kábulva alatta.</p>
<p>Még karjai feszültek a dühtől, mely börtönajtait keresztül törni
segíté, még agya lángolt az indulattól, mely felszabadítja őt az
öldöklésre; még képzelete előtt ott állt a rettenetes kép, melytől
vére lángra gyulladt és szemeit már elhomályosítá a köny, mely a
megszabadítás csodájáért jött áldozat-permetegnek, s széles, erős
melle reszketett egy önkénytelen borzadálytól.</p>
<p>Hallgatott és bámult.</p>
<p>Odatámaszkodott egy oszlophoz. Az oszlopon repkény futott fel
egész a tetőig; az égő háztetőről tüzet fogott a repkény, a gyantás
levelek sisteregve lobogtak mind alább, egymást felgyujtva s a
hány, annyifelé fujva a sipoló lángot. Nem látta, nem hallotta
azt.</p>
<p>– Manassé! uram! Kövé váltál! rikácsolt az udvaron a kis
czigány. Most mindjárt meggyul a fejed. Szállj le már onnan. Ne
ókumlálj tovább. Én is megtaláltam a hegedümet. Szaladjunk, míg
ránk nem esik a ház.</p>
<p>Manassé eszméletéhez tért. A kastély is égett már. Minden
templom lángban állt; egy-egy harang megkondult magától, a mint az
égő toronytető gerendái ráhullottak. S a mi a catastrophát még
borzasztóbbá tette: az, hogy emberhang nem szólt bele. Tűzoltók
lármája, kárvallók <span class="pagenum"><a name="Page_139" id=
"Page_139">-139-</a></span> jajgatása nem zajgott a pokoli zene
közé. A rombolás eleme parancsolt egyedül, a lakosok
elmenekültek.</p>
<p>– No, uram, szólt a muzsikus, tegyük azt, a mit az a szép leány
mondott. Te eredj a puszta templomba s keresd fel a Diurbanu lovát;
én meg megyek a mezőre s felkeresem őt magát. Itt a két pisztoly,
meg a handzsár. – No, nem kellenek? Hát nekem adod?</p>
<p>A czigány boldog volt, hogy rámaradt minden fegyver; övet
csinált magának a szétbontott kötelekből, miket a börtönből
felhozott s abba dugta az öldöklő szerszámokat, eltakarva
valamennyit a felülöltött kabátjával.</p>
<p>– De siessünk ám, mert hátha visszajönnek?</p>
<p>Manassé hagyta a muzsikust szaladni s maga elindult a puszta
templom felé csendesen.</p>
<p>Jó messze van az a kastélytól, az útfélen. Egy értelemnélküli
épület. Négy puszta fal; nem rom, de soha sem volt rajta tető s
soha sem volt bevakolva. Egy abbahagyott templom.</p>
<p>Az adomakör háromféle változatban is magyarázza eredetét.</p>
<p>Egyik azt mondja, az építő földesúrnak az a szokása volt, hogy
mindent a felesége kedve ellen csinált, s ha valamiről megtudta,
hogy az a feleségének tetszik, rögtön abbahagyta. «De szép templom
lesz belőle!» mondá egyszer az asszony. S az úr rögtön abbahagyatta
a munkát.</p>
<p>A másik azt meséli, hogy az úr egyistenvalló volt, de egyszer
megneheztelt a hitfelekezetére s elhatározá, hogy helvét
hitvallásúvá lesz. Úgy, de református templom nem volt a faluban.
Épített magának egyet. Mire azonban a templom falai elkészültek,
nagyobbat gondolt. Római katholikussá lett. Olyan templom meg már
van a faluban. S a megkezdett fölöslegessé vált.</p>
<p>A legvalószinűbb a traditiók között ez a legutóbbi adoma: hogy a
templom építője csakugyan Kálvin-követő volt s komoly, kegyeletes
szándékkal fogott egy negyedik templom építéséhez, mely még
hiányzott a faluból. Már <span class="pagenum"><a name="Page_140"
id="Page_140">-140-</a></span> készen álltak a falak; a tetőzet is
össze volt állítva az udvaron, csak fel kellett volna tenni. Ekkor
hírül hozzák az úrnak, hogy a villám beleütött a malmába s
felgyujtotta azt. Erre az úr szekérre rakatta a templomtetőt s
elvitette a malmához s azt födette be vele. El kell ismernünk, hogy
ha pietás nincs is ebben az ötletben, de logika van, s jellemzi a
keménynyakút.</p>
<p>Manassé belépett a puszta templomba s ott találta a paripát, a
hogy Zenóbia megmondá. A lónak az a szokása, hogy tűzveszélykor
szeret sötét épületekbe menekülni, a mikor aztán dologba kerül
onnan kivonszolni.</p>
<p>Mikor Manassé e meztelen négy fal közé lépett, az volt az első
eszméje, hogy ime e templomnak gúnyolt épületben soha sem emelte
még szavát Istenhez emberi teremtés.</p>
<p>A mén, mely a vészből ide menekült, rémült nyerítésével kérdezi
a lángoló égtől, hogy hol az ő teremtője? Amaz állat, mely
megtanult az emberrel együtt örülni, rettegni, harczolni,
menekülni; a vérengzők bűntársa, a hősszobrok kiegészítő alakja; a
munkásnak kenyérkereső társa, az emberüldöző nagy veszedelemben az
eget keresi szemeivel, szótagolatlan kiáltása a felhőkhöz hangzik
fel.</p>
<p>Ez istenlátó magányban oly elfogulást érzett Manassé szivében,
melynek meg kellett magát adnia. Az önmagához visszatért lélek
önvádló szemrehányása volt az, hogy tudott egy pillanatig
kételkedni. Érezte közvetlen közellétét az égő csipkebokor hevítő
szellemének, ki csodáit emberi szív és emberi gondolat által hajtja
végre; ki őt abban a perczben megállítá, a midőn őt megtagadta.</p>
<p>Odaborult arczczal a falhoz és sírt. Hálát adott!</p>
<p>A puszta templom falait, a miket keletkezésük óta nem keresett
föl más, mint a denevér és a varangy, miket körülzöldelt az
emberlak-kisérő gyom, dudva, miknek legenda-körét képezte a
csufondáros adoma-csoport, ma fölszentelte a legőszintébb, a
legigazabb ima, mely nem szól szavakban. <span class=
"pagenum"><a name="Page_141" id="Page_141">-141-</a></span></p>
<p>A philosoph, – a ki megtalálja az Istent.</p>
<p>S homlokát a falnak támasztva, megtelik érzéssel és megszünik
gondolkozni, a míg érez.</p>
<h3>XXIV.</h3>
<p>Nemcsak a falu égett, hanem a mező is. A fölgyujtott kepéktől
meggyulladt a tarló s a terjedő láng hullámzott előre, mint egy
lángoló tengerdagály. Az éjnek fényes kivilágítása volt.</p>
<p>A czigánynak pedig éles esze és éles szemei.</p>
<p>Ki tudta számítani jól, hogy a ki egy törött lábbal ezen az égő
mezőn keresztül akar menekülni, annak más útja nem lehet, mint a
zöld fűvel benőtt vízárok, melyen át a patakot a rétre szokták
leereszteni. Itt a magas somkórók és lapu-levelek bozótjában aztán
könnyű volt észrevenni az ő vércse-szemeinek egy nagy kínnal
előrebaktató alakot, mely két térdén csúszott előre, s félkezével
kardját tokostul mankónak használta, a másikkal köveket és a
sásbozótot hárítgatta el útjából.</p>
<p>A bukdácsoló alak, mikor észrevette, hogy az árokparton valaki
fut utána, meglapult a bozótban; elrejtette magát a keserűlapu meg
a vadsóska levelei alá.</p>
<p>De a czigány meglátta már. Mikor közel ért hozzá, elővette a
hegedüjét, s elkezdte a hurokat pengetni.</p>
<p>– Diurbanu! – Most mondd már, hogy melyik a te nótád? Húzom már.
Csak te járjad!</p>
<p>A mint a menekülő megismerte a közeledőt, fölemelte a fejét a
bozótból.</p>
<p>– Te czigány! Jer közelebb.</p>
<p>– Tán bolond vagyok. Hogy jól hasba lőjj!</p>
<p>– Nincs nálam pisztoly.</p>
<p>– Eb hisz neked.</p>
<p>– Láthatod, hogy a vízben fekszem, ha volna is pisztolyom,
átázott volna benne a lőpor, nem sülne el.</p>
<p>– Hát aztán minek menjek én oda te hozzád? <span class=
"pagenum"><a name="Page_142" id="Page_142">-142-</a></span></p>
<p>– Szabadíts meg.</p>
<p>– Hát aztán nem köttetsz farkasgúzsba?</p>
<p>– Ha innen megmentesz, úrrá teszlek. Kapsz tőlem ezer
forintot.</p>
<p>– Csak olyan sokat ne igértél volna, elhinném, hogy megadod.</p>
<p>– Kezedbe adom rögtön.</p>
<p>– S aztán, ha ide adtad, nem ütsz fejbe s nem veszed vissza
megint?</p>
<p>– Ne locsogj olyan sokat. Valaki meghallja. Vannak még a
faluban?</p>
<p>– Igen. A «senki», meg a «semmi».</p>
<p>– Merre vonult a tábor?</p>
<p>– Ki erre, ki arra, ki meg erre-amarra!</p>
<p>– Végy a hátadra s vigy utána.</p>
<p>– Jaj, hallod, nehéz dög vagy te az én gyönge csontocskáimnak.
Gyertyámoson innen utól nem éred te azt. Odáig én el nem
czepelhetlek, ha a Székelykövet nekem adod is.</p>
<p>– Ne is czepelj odáig. Csak innen vonszolj ki. Tartok tőle, hogy
a toroczkóiak előjönnek a tarlót eloltani, s akkor rám akadnak.</p>
<p>– Nem az, hogy ők akadnak te rád, hanem te akadsz ő rájuk.</p>
<p>– Vigy ki innen a hátadon.</p>
<p>– De nem vágsz le azzal a bolond nagy karddal, ha közel megyek
hozzád? Félek a kardodtól nagyon.</p>
<p>– Ha félsz, hát nesze, fogjad.</p>
<p>A menekvő oda hajítá a czigány lábaihoz a kardot; a mit az
azután, mivelhogy a derekára kötve nagyon hosszú lett volna neki, a
kardszíjnál fogva a nyakába kötött; így aztán egészen a termetéhez
illett.</p>
<p>Akkor aztán leszállt a lábatörötthöz.</p>
<p>– No hát hol fogjalak meg? Talán bizony eltörött a lábad?</p>
<p>A földönfekvő nyögött és káromkodott, a míg a czigány
<span class="pagenum"><a name="Page_143" id=
"Page_143">-143-</a></span> fölvette a hátára. Azt mondta, hogy
iszonyú kínokat áll ki.</p>
<p>– No csak arra gondolj, hogy hát ha a fogad fájna, az mennyivel
nagyobb baj volna? Hát csak kapaszkodj bele a két markoddal a
hajamba; ne félj, nem szakad az ki.</p>
<p>A tehetetlen ember végig káromolta az églakók minden
seregét.</p>
<p>– Hát aztán hová lovagoljak veled?</p>
<p>– Vigy a falu végére, a puszta templomba.</p>
<p>– A puszta templomba! kiáltá föl a czigány nevetve. Te magad
akarod, hogy a puszta templomba vigyelek? Hanem akkor idekünn
káromkodd ki magadat, mert a maga házánál nem szereti a gazda, ha
szidják. Hát aztán minek vigyelek oda?</p>
<p>– Mert annak nincs teteje, a mi beégjen. Ott leteszesz és aztán
elszaladsz Gyertyámosra s fogadsz egy szekeret, mely értem jőjjön
azonnal és fölvegyen. Te is ezer forintot kapsz tőlem, meg a
szekeres is. A hány órával napfölkölte előtt visszatérsz, annyi
százast kapsz azon fölül.</p>
<p>(Nem látod te azt a napfeljövetelét! dörmögé magában a muzsikus,
s aztán neki iramodott a lovaglásnak. Nem volt neki az a teher
nehéz. Elvihette volna a hátán egész Gyertyámosig. De az úr maga
akarta, hogy a puszta templomba vigye: és az úr parancsol, nem a
ló.)</p>
<h3>XXV.</h3>
<p>Az a nemes állat, mely a harczoló embert kiegészíti, a mint a
puszta épületben megjelenő férfit észrevette, odament hozzá,
egészen közel, előrenyujtott nyakkal, sörényét felborzolva,
kitágult orrlyukaiból forró gőzt lövellve, s aztán, hogy azt látta,
hogy az a falhoz van fordulva, elkezdett csendesen röhinteni,
lábával kaparta a földet. Meg akarta szólítani az embert.</p>
<p>Az pedig nem volt most ezen a világon.</p>
<p>Messze, messze, hova ennek a kis planétának pisla fénye
<span class="pagenum"><a name="Page_144" id=
"Page_144">-144-</a></span> el sem látszik, hova az emberi
indulatok átokfogantató sporái fel nem szállnak, hova a
betegségéből kigyógyult lelket a földi szenvedély ragálygerjesztő
parasitjai nem követhetik, annak az országában járt, a kinek neve
igazság és szeretet. A ki ha csodát akar tenni: egy édes
könycseppel elolt egy tűztengert, egy meleg sóhajtással elfuj egy
harczoló tábort. Ott találta saját «jobbik énjét», a kit elűzött
magától, mikor elindult öldökölni.</p>
<p>Ekkor betoppan az épületbe egy ember, a ki egy másik embert hoz
a hátán.</p>
<p>– Nesze hát Manassé, itt van neked Diurbanu!</p>
<p>Ezzel a szóval odadobta a hátáról a czigány élő terhét Manassé
lábaihoz.</p>
<p>A földredobott ember ordított a fájdalomtól és rémülettől.</p>
<p>Oly iszonytató ordítás volt az, hogy a paripa felriadva kezdett
el körülfutni az épületben, horkolt és fujtatott s az ablakon ki
akart ugrani.</p>
<p>Manassé megdermedve bámult a lábainál fetrengő ellenfélre, kinek
egykor oly szép, daliás arczát a testi kín s a rémület egy
elkárhozott torzképévé facsarta el.</p>
<p>A magával tehetetlen alak lassankint leküzdve kínját és
rémületét, ordítása elfojtott hörgéssé csillapult le: öklére
támaszkodva félig felemelkedett.</p>
<p>– Ölj meg gyorsan, ha ember vagy; rikácsolá kínfojtott
hangon.</p>
<p>Manassé karjait összefonva állt előtte.</p>
<p>Választhatott számára a halál nemei közül.</p>
<p>Csak egy szó kellett ajkairól, csak egy felemelése mutató
ujjának s a gyűlölt láng ki van oltva vele.</p>
<p>S maga a lábainál fetrengő, mint jótéteményt kéri ezt most tőle.
Megalázva, megtörve, ördögi tervében megcsúfolva, önlelkének
mardosásaitól kínozva, a halál menedék volt most ránézve.</p>
<p>Manassé csendesen ingatta fejét.</p>
<p>– Nem, Vajdár Benjámin! A te véged nem az, hogy <span class=
"pagenum"><a name="Page_145" id="Page_145">-145-</a></span> én
megöljelek. A ki «Kaint» megöli, hétszer átkozott az! Az én kezem
halálcsapásától megőriz téged egy adott szó, melyet egy angyal
szive őriz, kit te semmivé tettél. Nem öllek meg én, s nem engedlek
megölni másnak. Nézz szét magad körül! E romlás, pusztulás a te
műved. E szörnyű kép elől neked egy örök szembehunyással
elmenekülnöd nem szabad. Élni fogsz még sokáig: folytatni fogod az
útat, a melyen elindultál, halmozni fogod a rosszat a rosszra,
üldözni fogod azokat, a kik jót tettek veled, kegyetlenkedni fogsz
azokkal, a kik irgalmasok voltak hozzád. Küldetésed ez: töltsd be.
Csapás vagy rajtunk: Isten általad akarja kipróbálni sziveinket.
Hajtsd végre! Találj ki számunkra mindent, a mi szenvedés. És aztán
élj addig, a míg átkozott sorsod visszahoz ide, a mi küszöbeinkhez,
megtörve, megalázva, kiűzve az egész világból, hogy itt találj
utolsó menedéket! Hogy ezeknek a házaknak az ajtajánál, a melyeket
most elpusztítottál, kolduld a mindennapi irgalomkenyeret s
azoknál, a kiket halálra üldöztél, találd meg az egyetlen
vigasztaló szót. Ezt teljesítse be rajtad az Isten!</p>
<p>Egy szidalmazó szót nem ejtett közbe. És mind ezt németül mondá
el neki, hogy a czigány előtt meg ne szégyenítse.</p>
<p>Vajdár Benjámin öklének hüvelykujját harapta fogaival, arczát a
föld felé fordítva.</p>
<p>A paripa ezalatt ismét visszatért oda, a hol embercsoportot
látott.</p>
<p>A tetőtlen ház fölött nagy tűzfellegek vonultak el:
szikragomolyok, mikből zsarátnak-eső hullott alá.</p>
<p>– Jer. Segítsd őt felkötni. Szólt Manassé a zenésznek.</p>
<p>– Melyik fára? kérdé az, a köteleket oldozva derekáról.</p>
<p>– Ennek a lónak a hátára. Törött lábbal nem ülhet a nyeregben,
ha oda nincs kötve.</p>
<p>– Aha! Áldom az eszedet! Azt akarod, hogy hazavigyük elevenen! E
lesz igazán jó. Parádét csapunk vele. <span class=
"pagenum"><a name="Page_146" id="Page_146">-146-</a></span></p>
<p>Manassé felemelte karjainál fogva a tehetetlen alakot s
felültette a nyeregbe. A czigány odakötötte a térdeit a
nyeregszorítóhoz.</p>
<p>A lovat nehéz volt a puszta templomból az égő utczára kivezetni;
előre feszítette a lábait, fejét kapkodta, ágaskodott, visszafelé
toporzékolt.</p>
<p>– Majd én vezetem, szólt Manassé, kivéve a czigány kezéből a
kantárszárat. Te üsd hátul.</p>
<p>Aztán Vajdárnak szólt, ismét németül.</p>
<p>– Ha künn leszünk, fordítsd a lovat a bedellői útra, ott sötét
van, arra elmegy a ló.</p>
<p>A mint aztán kiterelték az utczára a csökönyös paripát, ott az
egyszerre fölugrott, hogy a czigány hanyatt esett – a szelétől.
Manassé kiereszté kezéből a kantárt s azzal a ló vágtatott, a merre
legsötétebbnek találta a vidéket.</p>
<p>– Elszalasztottad? kérdezé a föltápászkodó czigány. Jaj, jaj,
jaj! Miért nem engedted, hogy én fogjam a fejét! Jaj, jaj, jaj!
Majd én bolond leszek neked máskor ezer forintos pecsenyét hozni,
hogy a vadásztáskádból elszalaszd!</p>
<p>– Ne busulj fiu! Mától fogva mindennapos vendég vagy a
házamnál.</p>
<h3>XXVI.</h3>
<p>– Hanem már most igyekezzünk haza.</p>
<p>– Csak már a lovadat is el ne vitte volna.</p>
<p>– Az övé volt.</p>
<p>– Jaj de bolond vagy te Manassé, ha még háborúban sem mered a
más lovát elvenni! Hát már most menjünk gyalog, ki hamarább
odaér.</p>
<p>Siettek versenyben.</p>
<p>Manassénak jó hosszú lába volt, de azért az apró czigányt nem
birta legyalogolni, az úgy futott utánna, mint a nyúl.</p>
<p>Egyszer aztán elővette a hegedüjét, s elkezdte a Rákóczy nótáját
húzni, obligát zenekar-kiséretül. <span class="pagenum"><a name=
"Page_147" id="Page_147">-147-</a></span></p>
<p>– Mit csinálsz? förmedt rá Manassé. Csak nem akarsz zeneszóval
kisérni Toroczkóba?</p>
<p>– Nem a tisztesség kedvéért teszem ám én azt Manassé, hanem
azért, hogy a toroczkóiak most már a város alatt lesben állnak, s
ha meglátnak bennünket, azt gondolják: ellenség jön, s belénk
lövöldöznek, pedig kár volna az én gyönge testemért.</p>
<p>– Hát én értem nem?</p>
<p>– Te érted nem, mert ha te elpatkolsz, neked szép fiatal
feleséged van, mindjárt elveszi más; de ha én felrugok, az én
banyám csúf, mint egy boszorkány: azt senki, az ördög se veszi el
többet.</p>
<p>Ez olyan indok volt, a mit nem lehetett megczáfolni.</p>
<p>Manassé tehát engedte, hogy győztes hadseregét teljes tábori
zenekar kisérje hazáig. A hadsereg is egy emberből állt, a zenekar
is.</p>
<p>A míg ők nagy zeneszóval vonultak előre, szemközt jött rájuk
annál nagyobb dobszóval a toroczkói nemzetőrök egy csapatja, köztük
három Adorján testvér. Ezek épen Manassét mentek keresni, s nagy
volt az örömük, hogy fele úton találták. El voltak rá szánva, hogy
Szentgyörgyig mennek érte, s erőszakkal is kiszabadítják.</p>
<p>– Semmi baj sincs! nyugtatá meg őket Manassé.</p>
<p>Azok nagy diadallal kisérték őt hazáig.</p>
<p>A város végén, az útfélen ülve várták őt Blanka és Anna. Ott
vártak rá az árokparton, a fűzfák alatt.</p>
<p>Azt nem lehet betükkel leirni, a mit az ujra találkozó szerető
lelkek mondtak egymásnak! Ahhoz elébb a világnyelvet kellene
feltalálni, melyet minden ember megért és mindenki megtanul egy
pillanat alatt!</p>
<p>Szent őrjöngés volt az!</p>
<p>Mikor a diadalmenet az Adorján házáig ért (Manassé két karjára
emelve vitte két drágaságát, hogy lábaikat be ne szennyezzék az
utczasárral), épen akkor érkezett meg a másik diadalcsapat a
Székelykőről, Áron bátya és negyven vitéze. <span class=
"pagenum"><a name="Page_148" id="Page_148">-148-</a></span></p>
<p>– Nos, gyermekek! hát hogy vágott az Áron bátya ágyútelepe?
kérdezé diadalmas arczczal az öreg. Azután a hálálkodó
asszonycsoport közül kimenekedve, odamene Manasséhoz s a vállára
veregetett büszkén. Meg volt biz az, édes öcsém, Isten segítségével
s nem került többe, mint husz font puskaporba s egy lat székely
furfangosságba.</p>
<p>Manassé meghagyta az öreget a maga hitében s nem rontotta el a
dicsekedő örömét. Nem mondta el neki, hogy a mi megnyerte ezt a
hihetetlen, csodaszerű győzelmet, az egy latra nem vehető valami,
egy árnyék, egy gondolat, egy szívben megpendülő húr hangja volt;
gyöngéd lelkeknek messze távolból összefelelgető szerelme. A diadal
oroszlánrésze ezeké az asszonyoké!</p>
<p>Azoknak sem mondott el mindent, a mi vele történt,</p>
<p>Csak Annának adta vissza elhozott gyűrűjét.</p>
<p>A leány hevesen ragadta meg bátyja kezét, midőn a gyűrűt
meglátta.</p>
<p>– Ő volt Diurbanu?</p>
<p>– Valóban ő volt.</p>
<p>– Te megölted őt?</p>
<p>– Kezem között volt. De a mit neked megfogadtam, azt megtartám,
s engedém őt futni. Majd egyszer, ha nagy nyugalmunk lesz, elmondok
mindent, a mi ma történt.</p>
<p>Azzal letörlé testvére szemeiről a könyeket s szobájába vezette
őt, vissszakapott jegygyűrűjével. Hadd kérdezze ki ezt a gyűrűt
egyedül.</p>
<p>A vele történtekről hallgatott Manassé, mint egy szobor.</p>
<p>De annál kevésbbé hallgatott a muzsikus. Ő nem várt vele, míg
nagy nyugalom lesz: nem engedte a maga oroszlánrészét a győzelemből
senkinek. Még azon éjjel elmondott mindent a templom-bástyában
összegyűlt, Te Deum-ot éneklő népnek, meg a leányiskolában mulató
vitézeknek.</p>
<p>Csak az volt a hiba, hogy a megtörténteket oly exorbitáns
hazugságokkal keverte össze, hogy azokat nem lehetett historiai
adatokul feljegyezni. Tízszer elmondta a hősköltemény <span class=
"pagenum"><a name="Page_149" id="Page_149">-149-</a></span>
catastropháját; mind a tízszer másféleképen. Hallgatói mind a
tízfélét elhitték neki. Valamennyiben Manassé volt a mythoszi hős,
Sámson, Botond, Szent László, ki egymaga küzdött seregek ellen,
vasajtókat tört ki, ászokgerendát forgatott buzogány gyanánt,
söprötte az ellenhadakat soronkint. Utoljára magát a fővezérüket,
Diurbanut is elfogta röptében, annak kezét-lábát összetörte, úgy
kötötte fel egy vad lóra, hadd vigye el hirmondónak hivei közé.</p>
<p>A ki kételkedni akart valamiben, annak előmutatta az elhozott
trophæumokat, a pisztolyokat, a handzsárt s magát a
legnyomatékosabb tanujelt, Diurbanu ezüst hüvelyű kardját, a mit
már nem lehetett elvitatni.</p>
<p>A czigányt etették, itatták, az asztalfőre ültették, úgy
hallgatták: szörnyü nagy lett a becsülete az egész közönség
előtt.</p>
<p>Hanem egy dologgal volt megakadva. Mit csináljon a közbejött
«asszonynyal»? Zenóbia megjelenését lehetetlen volt a történetből
kihagyni. De nem illett az ő elbeszélésébe sehogy se. Végre talált
a számára helyet és módot. – «Hát a mint Manassé, miként Sámson a
filiszteusokat, ezrével agyonverte az ellenfeleit, akkor eléje
került a peánai hős amazon is. De a mint az meglátta ezt a szép
deli ifjut, egyszerre vége lett minden vitézségének, – eldobta
fegyvereit (itt vannak, a ki nem hiszi) megadta magát, s arra
Manassé fogta a szép menyecskét s azt bizony kedvére
megcsókolgatá.»</p>
<p>– De már ez hazugság, czigány! ordítá rá a hallgatóság s azzal
fogták a gallérját, kidobták a mulatságból; s vége volt a
becsületének, azért az «egy igaz szóért», a mibe vesztére
belebotlott.</p>
<p class="center">* * *</p>
<p>A Székelykő tetején ma is láthatók még a sziklába furt ágyúk,
mikkel Áron bátya a nagy csatát megnyerte s nagy ünnepélyek
alkalmával hatalmasan ágyúznak belőlük. <span class=
"pagenum"><a name="Page_150" id="Page_150">-150-</a></span></p>
<p>Ezek voltak az utolsó ágyúdördülések Erdélyben.</p>
<p>Két héttel később elhallgatott minden fegyver.</p>
<p class="center">* * *</p>
<p>Vajdár Benjámin hat hét mulva került vissza Bécsbe
Nagy-Szebenből, hol addig törött lábával feküdt. A mit hazavitt
nevezetes expeditiójából, az volt: patronusai számára egy nagy
tömeg elpazarolt pénz hült helye; magának pedig egy biczczenő láb,
mely egyik nagy előnyétől, a tánczképességtől végképen
megfosztotta. – (Az átkokat – nevezzük «puszta légnek».)</p>
<h3>XXVII.</h3>
<p>A valódi küzdelem még csak most kezdődik. Mert azzal, hogy
kicsavarják az ember kezéből a fegyvert, még nem adták meg neki a
békét. Minden eszköz fegyver marad a kezében, s minden gondolatja
haditerv.</p>
<p>Minden küzdelmünk között a legnehezebb és a legszakadatlanabb
az, a mit a kenyérért folytatunk.</p>
<p>Maguk a harczolók nem is tudják talán, hogy harczolnak. Csak azt
érzik, mikor megsebesülnek, vagy mikor kiéheztetik őket, vagy mikor
egyszerre fölrobbantják alattuk az aknát.</p>
<p>Hanem a hadvezérek, a kik az apró harczosokat igazgatják, azok
jól ismerik a maguk csatatervét.</p>
<p>A toroczkói völgyben is vasat készítenek, meg a westfáli hegyek
között is. Azért készítenek vasat, hogy kenyerük legyen.</p>
<p>A westfáli munkások gőzgépekkel dolgoznak, főkohóikban
(Hochöfen) száz lóerejü gőzfujtató tartja ébren az örök tüzet a
10–20 éves «campagne» alatt szakadatlanul s hámoraikban ép oly
megszünés nélkül zuhog az ezer mázsás gőzkalapács; gyáraikból
kerülnek ki a vashidak, a kristálypaloták oszlopai, boltozatai, a
hadihajók pánczélja, a gőzgépek alkatrészei, az ujabbkori ipar
csodái. <span class="pagenum"><a name="Page_151" id=
"Page_151">-151-</a></span></p>
<p>A toroczkói munkások pedig dolgoznak a tenyereik veritékével,
azon mód szerint, melyet első würzburgi telepítőiktől eltanultak, a
termésvasat most is a hátukon czepelik föl, rozoga lajtorjákon
mászva föl istenkisértő aknalyukakból; kohóikban most is a patak
vize segíti a tüzet fujtatni, saját maguktól kitalált malomforma
gépezettel, s a mi a kohóban megmarad tisztavasnak, azt úgy híják,
hogy «kenyérvas».</p>
<p>Ugyan kemény kenyér!</p>
<p>S minthogy a bánya ritkán egy emberé, a kisült kenyeret azon
melegen földarabolják – embererővel. Ketten két fejszével neki
állnak, s addig vágják, mig kettévágják.</p>
<p>Az ilyen vasból azután készítenek ásókat, ekevasakat, kaszákat,
keréktalpakat. Ebből áll a vidék szükséglete. (Igaz, hogy az ő
faszénnel olvasztott vasuk legjobb a világon.)</p>
<p>A toroczkói bányásznép ebben az évben, daczára a háborús
világnak, tizenkétezer darab ilyen kenyeret sütött ki. Minden
«kenyér» nyom egy mázsát; mázsája megért tizennyolcz forintot.
Nekik az gazdagság volt, éltek belőle.</p>
<p>A toroczkói népnek aztán szép fehér kenyere van, a minél nem
lehet kedvesebbet kivánni a «Miatyánk»-ban.</p>
<p>A westfáli bányásznépnek pedig a kenyere száraz és barna. S nem
csak barna; de néha kék is. Minden esős esztendőben megterem a
vidék gabonájában az «anyarozs», s attól a kenyér kék lesz. S ezt
meg kell enni, mert az Uristen úgy adta. Attól a kenyértől pedig
sok ember betegséget kap. Olyan ragályt, melyet nálunk senki sem
ismer. Görcsökkel, kínokkal jár. Az ember előre borzad, mikor a
kenyerét szájához viszi: tudja, hogy mérget eszik.</p>
<p>Már most aztán a westfáli munkás jobb szeretné, hogy ha ő ehetné
meg azt a fehér czipót, a mit a toroczkói munkás fölszel, s a
toroczkóinak adhatná cserébe azt a sötétkék vakarcsot, a mitől az ő
tagjait összehúzza az ergotismus (Kriebelkrankheit) görcse.</p>
<p>Ez a hadviselés a kenyérért. <span class="pagenum"><a name=
"Page_152" id="Page_152">-152-</a></span></p>
<p>Hanem a vezérek, a kikre a védelem van bizva, azt mondják:
«hohó! biz ide be nem hozod azt a te kék-szürke kenyeredet!» S erős
sánczot vonnak a támadók ellen határvám alakjában, mely a külföldi
vasat visszatiltja.</p>
<p>Ha valami állambölcs egyszer ezt a sánczot egy tollhuzással
lerontja, akkor bizony megindulnak a westfáli anyarozstól kék
kenyerek Toroczkó ellen, s azokat nem lehet Áron bátya ágyúival
elijeszteni.</p>
<p>Manassé nagyon jól látta ezt a balhelyzetet előre.</p>
<p>E kis boldog völgy paradicsomi elégültségének alapja a vasipar.
S ez abban a kezdetleges állapotban van, hogy a mint a szabad
verseny ránehezül, össze kell alatta roskadnia.</p>
<p>Az öregeket hiába ösztönözte: azok már el nem téríthetők a maguk
ősi szokásaiktól. Tizen-tizenketten összeállnak egy bányát mívelni,
a hogy apáiktól látták s megosztoznak a «kenyéren».</p>
<p>A mint a hadjáratnak vége volt, a hadseregnél szolgáló toroczkói
ifjuság letette a fegyvert és hazament vaskenyeret vágni. Ez volt a
megpihenés a harcz után.</p>
<p>Egész lelki megnyugvással folytathatta a munkáját ott, a hol
elhagyta. A bányásznép mindenkor fel volt szabadítva a katonáskodás
alól; s ezt nem kegyelemképen engedte neki az ország, hanem azért,
mert saját érdekében állt, hogy a bányaművelés ne csökkenjen. Azért
a toroczkóiak, ha hallották, vagy ha olvasták is későbbi időkben az
erős rendeleteket, hogy ebből meg ebből a korosztályból való
hímnemű emberek siessenek bizonyos napra Károly-Fehérvárra
felseregleni s ott csontjukat és bőrüket annak, a ki ahhoz igényt
tart, bemutatni: azt hitték egész jó lélekkel, hogy ez nekik nem
szól, s láttak a maguk hadviselése után.</p>
<p>Manassé e fiatalokból alakított egy munkáscsoportot, melylyel
szülővárosa vasiparának uj korszakát akarta megindítani.</p>
<p>Nálunk mások megfordítva kezdik: előbb építenek egy <span class=
"pagenum"><a name="Page_153" id="Page_153">-153-</a></span>
ötemeletes gyárat, azután szereznek bele gépeket, akkor elindulnak
összeszedni a külföldről azokat a munkásokat, a kik legdrágábbak,
legkorhelyebbek, legengedetlenebbek, mikor ez együtt van, akkor
szereznek egy igazgatót, a ki nagyon sok dologhoz ért, csak ahhoz
az egyhez nem, a mit az a gyár készíteni akar; s mikor aztán minden
teljes folyamatban van, az iparczikk erősen készül, akkor néznek
szét, hogy hol kaphatnának a számára piaczot és vevőt; s mikor
aztán megy pompásan minden, mint a parancsolat: akkor «kezdenek el»
számítani, hogy mennyivel is kerül többe nekik maguknak a produkált
iparczikk, mint a mennyiért azt el tudják árusítani?</p>
<p>Manassé pedig megfordítva kezdte. Először a már ismeretes piacz
megtartását vette feladatául, nem vágyott nagyobbra, mint minden
figyelmét azoknak a gazdasági eszközöknek a kiállítására fordítni,
a mik minden tanyán szükségesek. Egy czélszerüen javított ekével is
el lehet indulni világhódításra. Az egyszerű földmívelő gép
tökéletesítője magasabban áll az érdemhágcsón, mint a
vasutkirályok, mint a vontcsövű ágyúk öntői.</p>
<p>Azután utána látott Manassé, hogy a feladatot megértő munkásokat
képezzen. A hazatért fiatalok épen legalkalmasabbak voltak erre.
Egy kis katonás fegyelemtartást hoztak haza magukkal, a mi
munkásnak nem válik kárára. Megszokták az együvé tartozást, s a
munka czélszerű felosztását. Manassé többeket kiküldött közülök
Németországba, hogy a porosz kohászatnál képezzék ki magukat. Ilyen
módon szándékozott egy nagyobb szabású, s az újkori találmányokat
felhasználva működő vasgyárat meghonosítani szülővárosában, mely
azt képessé tegye majd a külversenynyel szemben is elfogadhatni a
harczot.</p>
<p>S a terv, mely alant lett kezdve, szépen fejlődött fölfelé
önmagától. A fiatal munkások kedvvel dolgoztak. A munkásnak az ad
kedvet, mikor azt látja, hogy munkaadója érti a dolgát s tudja,
hogy mit akar elérni. Manassé mindenütt ott volt maga. Az egykori
consiliariust, a magas <span class="pagenum"><a name="Page_154" id=
"Page_154">-154-</a></span> pályakörü diplomatát senki sem ismerte
volna föl a tüzes gyárvezetőben; de még a hajdani festőművészt
sem.</p>
<p>Nagy szerencséje volt, hogy nehéz vállalatának üzleti részét egy
olyan «Társ»-ra bizhatta, a kinek először lelkiismeretességéről
biztos volt, másodszor a számításában semmi kifogást nem tehetett.
A ki a főkönyv vezetését a legapróbb részletekig értette, s az
egész üzlet állásáról mindennap számot tudott adni. Ez is klenodium
egy iparvállalatnál.</p>
<p>De még ebben a számokkal vesződő üzlettársban is nehezen sejtené
valaki a hajdani Cagliari herczegnőt, Zboróy Blanka grófnőt, a
kinek a zárdában azt tanították, hogy még a czipője szalagját
megkötni is saját kezeivel: rangjának lealacsonyítása.</p>
<p>Ő volt az ellenőrző szelleme a vállalatnak, melyben saját és
férje egész vagyona volt befektetve.</p>
<p>Pedig egyéb dolga is volt a feleségnek.</p>
<p>A házasság harmadik évében már egy Adorján Bélával és egy
Adorján Ilonkával népesült meg az ősi ház. Az egyik Manassénak, a
másik Blankának volt miniatur arczképe.</p>
<p>Csakhogy e tekintetben nagyon jól meg volt osztva a gondozás
terhe Blanka és Anna között.</p>
<p>Anna valóságos rabja volt a két kis gyermeknek. Ő dajkálta mind
a kettőt: ő ápolta, ő választotta el. Varrt, hímzett, kötött a
számukra, leült a nagyobbal játszani, kocsiztatta a kicsit,
tanította gagyogni mind a kettőt; felcziczomázta őket; az anyának
gondja sem volt rá, honnan terem piros czipő, harisnya, főkötőcske,
sipkácska, reklicske, ujabb meg ujabb divat szerint? Az mind Anna
dolga volt. Ő annak a két gyermeknek élt.</p>
<p>Így aztán Blanka egész ügyvivő nyugalommal folytathatta a
számvetésnek nehéz munkáját, nem zavarta bele a kétszer kettőbe az
a gond, nem történik-e valami bajuk a gyermekeknek.</p>
<p>És így minden ember végzett valami dolgot, a mi nem <span class=
"pagenum"><a name="Page_155" id="Page_155">-155-</a></span> az ő
hivatása volt. Manassé gyártott ekevasat, a kit esze államférfinak
qualifikált, hajlama művésznek avatott, Blanka üzleti számadást
vezetett, a kit szive odahivott repeső kicsinyeihez, hogy
gyermekörömeikben részt vegyen, s Anna, a hajadon, végezte az anya
feladatát.</p>
<p>S az emberlélek legnagyobb csodái közé tartozik az, mikor valaki
olyan munkát tud «jól» elvégezni, a mi hivatásával ellenkezik.</p>
<p>Az «Uj Telep» felvirágzása volt mindenki előtt a főczél.</p>
<p>Egyszer aztán, mikor nagyon jól ment minden, jön a peremptorius
parancsolat, hogy mindazon korosztálybeli férfiak, a kik még nem
voltak benn az ujonczállításnál, siessenek föl Károly-Fehérvárra
három nap alatt, ellenben szökevényekül fognak tekintetni.</p>
<p>Manassé új telepéből a munkások három negyedrésze a parancs
kategoriájába esett. Azok felmentek Károly-Fehérvárra; a vizsgáló
bizottság mind valamennyit «alkalmas»-nak találta és kijelenté,
hogy be vannak sorozva; még pedig, minthogy elmulasztották az
önként jelentkezést, büntetésből három esztendő helyett hatra.</p>
<p>Ez nagy csapás volt Manassé fiatal vállalatára; egyszerre annyi
betanult munkást elveszteni! Elhatározta magát, hogy felmegy Bécsbe
s a kormányköröket felkeresi alázatos folyamodásával, a mit régi,
királyoktól megerősített kedvezmények okirataival tud támogatni, ha
talán nem volna elég a modern nemzetgazdasági elvekre való
hivatkozás, mely szerint a bányamívelőket engedik a föld alatt
katonáskodni.</p>
<p>Hiszen olyan járatos volt Bécsben, akár otthon. Száz ismerőse,
jó barátja, pártfogója a magas hivatalkörökben, a kik könnyen
segíthetnek rajta.</p>
<p>Csak hogy ott most egészen új világot talált.</p>
<p>Hiszen azt minden ember tudja (a kit valaha a sors arra
késztetett, hogy a Minotaurust keresse), hogy a bureaukratia sokkal
különb labyrinth, mint a milyent Dedalus épített; de Manassé azt
hitte, hogy ismeri ő már <span class="pagenum"><a name="Page_156"
id="Page_156">-156-</a></span> abban a járást jól. Nagyon
csalatkozott. Az nem a régi tömkeleg volt. Azóta más tömkeleget
építettek s abban ő, a régi cancelláriai hivatalnok, épen olyan
gyámoltalan paraszt volt, mint az a mesebeli, a ki az őt összeszidó
papagálynak az előszobában azt mondta: «engedelmet kérek nagyságos
uram, hogy nem köszöntem; azt gondoltam, hogy madár!» Ő is csak
akkor vette észre, mikor már összeszidta valaki, hogy nem madár
volt az, hanem nagyságos úr. – A régi ismerősök közül senkit se
talált a helyén (hisz a helyek sem voltak már a régiek) s nagy
dolgába került, mig végre annak az illető nagy úrnak az előszobáját
feltalálta, a kinek az ügyet elő kell adnia, azután meg míg az
elfogadási napot elleshette, a mikor az az alkalmatlankodókat el
szokta fogadni.</p>
<p>Azon a napon előszoba és várakozási terem tömve, dugva van
emberekkel, a kik a maguk panaszát élő szóval is el akarják
mondani. (Különös, hogy minden ember úgy bizik a declamatorius
tehetségében!)</p>
<p>Manassénak soká kellett várni az előteremben. Előtte tömérdeken
voltak bejegyezve s azok rangfokozat szerint hivatnak be. Az övé
jól hátul következik: «bányász».</p>
<p>Egy ismerős arczot sem látott még, a mióta Bécsbe felérkezett. A
régi patrónusok otthon vannak most és gazdálkodnak. A mostaniak
mind új emberek. Még a hivatalok elnevezésein sem tud már
eligazodni, annyi új világot talál maga előtt.</p>
<p>Vannak pedig az embernek olyan kivánságai, a miket elég magában
elgondolnia, hogy rögtön teljesüljenek.</p>
<p>Alig mondta ki magában Manassé, hogy bár csak hozna eléje a jó
sors valami régi ismerőst, már nyilt az ajtó, s a ki eléje toppant,
az volt – Cagliari herczeg.</p>
<p>Manassé ugyan nem kivánt a jó sorstól ilyen igen nagy
szerencsét; beérte volna valamivel kevesebbel is, de hát a véletlen
ma különös adakozó kedvében volt. Kapóra hozta neki a
legeslegkedvesebb barátját. A mit ő kegyelmességétől magától
megtudhatott, ki, a mint megláta őt <span class="pagenum"><a name=
"Page_157" id="Page_157">-157-</a></span> az instans tömeg között
ácsorogni, felsugárzó arczczal sietett oda hozzá, s két kézzel
ragadá meg az ifju kezét s megrázta azt angolosan és azt mondta
neki, hogy «kedves barátom».</p>
<p>– Nagyon örülök, hogy önt itt láthatom. Igen nagyon örülök.
Hitemre mondom, hogy szivemből örülök.</p>
<p>S minden egyes örömfokozatnál annál forróbban szorítá meg
Manassé kezét. Az csak állta.</p>
<p>– Hogy vannak önök odahaza? Boldogok? Szivemből örülök rajta.
Áldja meg önöket az ég!</p>
<p>A herczeg oly fenhangon beszélt az excellenciás úr előtermében,
a hogy csak kiváltságos embereknek szabad.</p>
<p>– Mondja meg, mi hozza önt ide? Ujonczállítási ügy? Valami
kedves emberét akarja kiszabadítani? (Sugva, hogy a teremben levők
meg ne hallják.) Csak két szavamba kerül. (Fönhangon, hogy mindenki
hallja): Nehéz dolog lesz! A keleti háború bonyodalmai minden
erőkifejtést igénybe vesznek. (Titkos kézszorítással:) Legyen
nyugodt. Mindjárt beszélek a tábornokkal.</p>
<p>Azzal nem is kérdezve, hogy van-e valaki a tábornoknál,
bejelentetlenül ment hozzá. A benlevő valakinek volt aztán a dolga
sietni kifelé.</p>
<p>Manassé nem örült ennek a pártfogásnak. Semmi tekintetben sem
akart Cagliari herczegnek lekötelezettje lenni.</p>
<p>Már pedig ezt a sorsajándékot el kellett fogadnia, mert nem sok
idő mulva visszajött a herczeg, s maga fogá karon Manassét és úgy
vezeté a tábornok ajtajáig, átrontva minden hivatalos rendtartás és
etiquette korlátain; a mi nagy gráczia volt.</p>
<p>Manassé ugyan már most jobb szerette volna, ha ő marad
legeslegutolsónak a kihallgatási teremben; de hát ő kivánta a jó
szerencsét, s nem tehet róla, ha az ambó helyett ternót húztak ki
neki.</p>
<p>Az a tábornok, a kivel akkor dolga volt, még abban az évben csak
arról volt nevezetes, hogy a férfiszépségnek <span class=
"pagenum"><a name="Page_158" id="Page_158">-158-</a></span>
mintaképeül lehetett emlegetni. Valódi Antinous egyenruhában. És e
mellett csupa nyájasság, szivélyesség, lekötelező mosoly, finom
manierok.</p>
<p>Leültette Manassét finom szivart adott neki: elmondatta
idejövetele indokait, minden szavára helyeslőleg bólintott a
fejével, végül az átadott folyamodására sajátkezüleg ráírta a sokat
jelentő szót «præferentissime», háromszor aláhúzva, s aztán meg
biztatta Manassét, hogy csak menjen haza Erdélyországba; az ügye
gyorsan el fog intéztetni; a hadi kormányzóság útján megkapja a
választ a legrövidebb időn.</p>
<p>És aztán karonfogva kisérte ki Manassét még a várakozási termen
keresztül, egész az előszoba ajtóig s ott is kezet szorított vele,
azzal a szép férfiarczával szemébe mosolyogva szeliden.</p>
<p>Manassé elég nagy restelkedést érzett a fölött, hogy mindezt
Cagliari herczeg pártfogásának köszönheti.</p>
<p>Talán bizony azért olyan nagy barátja a herczeg, hogy az elvált
feleségét nőül vette Manassé.</p>
<p>Akárhogy történt: ügyét jól elintézettnek vélve, sietett Bécsből
minél elébb haza.</p>
<p>Az elintézés gyorsasága ellen nem lehetett kifogása.</p>
<p>Alig volt odahaza három nap, már hivatták Károly-Fehérvárra.</p>
<p>Ott meg egy olyan urra talált, a ki nagyon szereti a tréfát és
különben igen jó ember.</p>
<p>– Önnek a folyamodása megérkezett Bécsből, elutasító
hátirattal.</p>
<p>– Lehetetlen! szólt Manassé elcsodálkozva. Hisz én nekem minden
jót igértek.</p>
<p>A tréfás úr elnevette magát. Erre aztán Manassé homlokon csapta
magát a tenyerével.</p>
<p>– Oh milyen nagyon elparasztosodtam már. Még azt hittem, hogy az
embernek azért igérnek valamit, hogy megtartsák! S mi az elutasítás
indoka? ha szabad megtudnom. <span class="pagenum"><a name=
"Page_159" id="Page_159">-159-</a></span></p>
<p>– Az, hogy az illető folyamodók akkor, a midőn 48-ban önként
felvették a fegyvert, maguk lemondtak arról a kedvezményről, hogy
mint bányászok a katonai szolgálat alól fölmentessenek.</p>
<p>Tökéletes volt az indokolás. Ha tetszett nekik egyszer a puska,
tessék nekik másodszor is.</p>
<p>Az az egy vigasztalás volt belőle Manasséra nézve, hogy tehát
még sem tartozik Cagliari herczegnek semmivel.</p>
<p>Csak tessék egy kissé várni! Majd mindjárt meg fogja tudni, hogy
mégis tartozik valamivel.</p>
<p>– Már most csak azt szeretném hát kieszközölni, hogy legalább ne
büntetnék meg a munkásaimat kétszeres szolgálatidővel, miután ők
jóhiszemüleg nem jelentették magukat.</p>
<p>– Eziránt jó lesz folyamodni Bécsbe.</p>
<p>– A folyamodást megirom; de már magam nem megyek vele sehová,
hanem majd útnak igazítom.</p>
<p>Mikor aztán menni készült, a barátságos úr még egy szóra
visszaszólította.</p>
<p>– Remélem, hogy önnek a saját katonaszolgálati ügye rendbe van
hozva?</p>
<p>– Az én katonaszolgálati ügyem? szólt Manassé elbámulva.</p>
<p>Valami olyan megfoghatatlan képtelenség volt abban, hogy egy
hajdani consiliarustól azt kérdezzék, hogy leszolgálta-e már a
bakaesztendőket?</p>
<p>Azonban szépen lecsitítá magában a volt nagyságos urat, s
rátért, hogy ő most csak bányász s nem egyéb, s hogy 48-ban
csakugyan nem volt még több huszonkét évesnél, s mikor a
korosztályát hivták, nem jutott eszébe, hogy az reá is tartozhatik.
Azt hitte, csak tréfálnak vele.</p>
<p>– Én rám csak nem foghatják, szólt nevetve, hogy bányászi
kiváltságomat eljátszottam azzal, hogy 48-ban fegyvert fogtam.</p>
<p>– Már – nem tudom; szólt a barátságos úr, vállvonva s az
iróasztalhoz ment, holmi iratok közt keresgélni, míg végre
<span class="pagenum"><a name="Page_160" id=
"Page_160">-160-</a></span> megtalált egyet s abból ilyenformát
olvasott ki: «Adorján Manassé úr, a toroczkó-szentgyörgyi
ütközetben tettleges részt vett; magát a tábor vezérét, Diurbanut
sajátkezűleg elfogta, ki csak lova gyorsaságának köszönheté, hogy
kezei közül megmenekült».</p>
<p>– Mit szól ön ehhez?</p>
<p>Manassé most kezdte észrevenni, hogy hisz ez egy valóságos
kelepcze.</p>
<p>– Be tudja ön talán bizonyítani az alibit?</p>
<p>Ez ugyan legkönnyebb lett volna. Tíz tanut találhatott, a ki jó
lélekkel megesküszik rá, hogy Manassé, mint megkötözött fogoly volt
Diurbanu hatalmában.</p>
<p>– Nem! mondá daczosan. Minden úgy történt, a hogy fel van rólam
jegyezve.</p>
<p>– Akkor kérem, legyen ön szives ezt a saját ügyét három nap
alatt rendbehozni, mert különben mindenféle kellemetlenségnek
teheti ki magát.</p>
<p>Manassé most kezdett eszmélni, hogy mégis alighanem tartozik ő
valamivel Cagliari herczegnek és az nem hiába szorongatta meg olyan
forrón az ő kezét, mikor összetalálkoztak.</p>
<h3>XXVIII.</h3>
<p>Manassé azon kezdte, mikor hazament, hogy «no én szépen
elintéztem a dolgomat; most már nem csak a munkásaimat viszik el
katonának, hanem engemet is visznek».</p>
<p>Az asszonyok nagyon megijedtek, Áron bátya pedig nagyot
kaczagott erre a szóra.</p>
<p>– Oh te szegény Manassé gyerecske! Már hogyan vinnének el téged
katonának? A kinek az egyik válla hat hüvelykkel alacsonyabb, mint
a másik.</p>
<p>– Az én vállam?</p>
<p>– Hát persze, hogy a te vállad. Hát a vén Mathuzsálem unokájából
hogy lett sánta? Kitoldták a lábát három darab százassal. A te
válladat kitoldjuk hattal s örök időkre <span class=
"pagenum"><a name="Page_161" id="Page_161">-161-</a></span>
nyomorék maradsz ex offo. Nem a hadügyminiszter, nem az
excellentiás urak dolga ez; hanem a felcseré.</p>
<p>– Csakhogy én ahhoz nem folyamodhatom, a mihez Mathuzsálem.</p>
<p>– No ugyan?</p>
<p>– Csaláshoz, vesztegetéshez.</p>
<p>– Micsoda? Hiszen senkit se csalunk meg, csak a kormányt.</p>
<p>– S az «senki»?</p>
<p>– Azt «szabad».</p>
<p>– Ez nem az én erkölcstanom.</p>
<p>– Hát ugyan mit akarsz?</p>
<p>– Ha parancsolnak velem, elmegyek. Ha társaimat, a szegény
fiukat kényszerítik felcserélni a kalapácsot a fegyverrel, én, az ő
vezérük el nem maradok tőlük, azért, mert én nekem van miből
vesztegetnem, nekik pedig nincs.</p>
<p>– Oh! kiálta fel Blanka, s odasimult Manasséhoz, átölelve annak
nyakát féltékenyen, s közel volt hozzá, hogy sírva fakadjon.</p>
<p>– Nem tehetek mást. Csalni nem tanultam, könyörögni pedig tegnap
óta elfelejtettem.</p>
<p>– Akkor én nyakamba kötöm a kis Bélát, meg az Ilont s megyek
veled, a hová téged visznek, monda Blanka.</p>
<p>Ezen aztán nevetett is, meg sirt is.</p>
<p>Ekkor közbeszólt Anna. Neki volt az egész családban a
leghelyesebb itélőtehetsége. Nagy szerelmi csalódások szokták azt
kifejteni a nőknél.</p>
<p>– Legyünk eszünkön! Manassénak egészen igaza van. A mi sikerült
Mathuzsálemnek, nem járja minálunk. Annak az unokáját hagyták
kicsúszni, ki törődött vele? De Adorján Manasséra «valakinek»
figyelme van. Nekünk a bujkálódás, ravaszkodás, menekülni akarás
csak megaláztatást szerez. Adorján Manassénak, a hova híják, oda
menni kell. A mi egy suhancznak jó szabadulás, az nem jó egy
férfinak. Azon a helyen, a hol azt kérdik: – ki az igazi férfi? a
hesdádi korcsmáros fia teheti azt, hogy sántítva <span class=
"pagenum"><a name="Page_162" id="Page_162">-162-</a></span>
kullogjon félre; de Adorján Manassé kifeszíti a két vállát, s azt
mondja: «itt vagyok!» s ha megtörténhetett az, hogy ezt a kérdést
intézzék «ő hozzá» ő mást nem felelhet. S ez a legegyenesebb és
legrövidebb. Valaki kiszemelte őt, hogy üldözze. Nem is nehéz
kitalálni, hogy kicsoda. Az nem fog neki békét hagyni. A
furfangoskodással csak eltennők későbbi időkre a bajt, hogy folyton
fenyegessen az minket. A legegyenesebb út a legrövidebb. Ő
megjelenik a hivásra s vonakodás nélkül vállalja el feladatát.
Rövid időn mindenki szeretni és becsülni fogja abban az ezredben, a
melybe besorozzák. Társai, kik együtt mennek vele, imádni fogják.
Az ezredes, az ezredtulajdonos büszke fog lenni arra a zászlóaljra,
a melyben ők szolgálnak. Az mintája lesz a katonaságnak. A
hadseregnél az olyan embert, mint Manassé, meg tudják becsülni. Egy
év alatt tiszti rangra jut, s akkor aztán rajta áll, hogy mikor
tegye le a kardot. Mint tiszt, mindig nyugalomba léphet.</p>
<p>Manassé kezét nyujtá Anna hugának.</p>
<p>– De hátha elviszik háboruba? szólt Blanka.</p>
<p>– Attól ne tarts. Ha belekeverednék is Ausztria a mostani
háboruba, a magyar ezredeket oda nem küldik; azok Lombardiában
maradnak, a hol szent a béke.</p>
<p>– Én nem bánom: oda is vele megyek.</p>
<p>– Nem, Blanka! Te itthon maradsz mi velünk. Neked és
gyermekeidnek jó helyetek van itten mi közöttünk. Aztán nem is
mehetsz. Ha Manassé távozik, az Új-Telepet neked kell gondviselésed
alá venned. Gyermekeid vagyona fekszik abban. Különösen most, midőn
ilyen válság állt be egyszerre: rögtön új munkásokat kell szerezni,
mindent előlről kezdeni, hogy hagyhatnál mindent veszendőben? Mi
többiek az újított dolgokat nem értjük, te vagy beleavatva; neked
itt kell maradnod. Vagy ha menni akarsz, hát eredj! De én a Bélát,
meg az Ilont nem adom. Azok az enyimek. Nekem adtad.</p>
<p>– De Istenem! Hogy én egy egész évig ne lássam Manassét! Egy
egész őszt, telet, nyarat végig éljek nála nélkül; <span class=
"pagenum"><a name="Page_163" id="Page_163">-163-</a></span> hogy az
első ibolyát, a mit a haraszt közt találok, ne neki hozzam be, hogy
az első gyümölcsöt, a mi megérik a fán, ne vele oszszam meg?</p>
<p>Anna mélyen felsóhajtott s két kezét felemelve, összekulcsoltan
szorítá fejére, míg szemei megteltek könynyel.</p>
<p>E néma tekintet azt mondá: «hát én hány virágnyilást, hány
levélhullást várok végig? és várok – reménytelenül – és
panasztalanul».</p>
<p>Blanka elérté azt, s sietett lecsókolni Anna szemeiről a
könyeket.</p>
<p>– Ne hallgass el; folytasd a te okos beszédedet.</p>
<p>– Mi nem szakadunk el addig is Manassétól. Mindennap irunk neki
levelet. Egyik nap te, másik nap én. Az első ibolyát is
beleteszszük majd a levélbe. S aztán meg majd a kis Béla első
ákombákját.</p>
<p>Ez meg már épen olyan biztatás volt, hogy valamennyit jó kedvre
hangolta! Csak már itt volna az az idő, a mikor a kis Béla írni fog
az apjának első üdvözlő mondatot, járni most tanuló betükkel, a mik
közül némelyik hanyatt esett, s az utána jövőnek könyörög, hogy
vegye fel! Már csak azért is érdemes elmenni Lombardiába
közkatonának, hogy ilyen levelet kaphasson az ember.</p>
<h3>XXIX.</h3>
<p>A végzetet nem lehetett elfordítani. Rendes dolog volt az: más
emberen is sűrűn megesett, hogy ott kellett hagyni házat, tüzet,
üzletet, fiatal nőt, apró porontyokat s elmenni katonának,
akármilyen nagy úr az ember. Éljen az egyenlőség. Kóstolja meg az
is, hogy milyen a komisz kenyér! A herczegasszony is hadd sírjon
már egyszer, ne csak a parasztasszonyok!</p>
<p>A toroczkói fiukat Lombardiába vitték. Oda indult aztán
mindennap Toroczkóról egy levél Manassé számára, a mikre ő is
tartozott minden hónapban egyszer választ küldeni. <span class=
"pagenum"><a name="Page_164" id="Page_164">-164-</a></span></p>
<p>Az első hónapban azt az örvendetes hírt tudatta kedveseivel,
hogy tiszteletbeli őrvezetővé avandzsirozott. A másodikban már
«virtikli» minőségre emeltetett (wirklicher Gefreiter), a
harmadikban káplárságig vitte a dolgát, a negyedikben már őrmester
volt. Itt azután megállt.</p>
<p>Egy esztendővel biztatták egymást, mikor elváltak, s lett belőle
– öt!</p>
<p>Ötször virult ki az ibolya a haraszt közül, ötször szakították
le az érett gyümölcsöt a fáról, s Blankának nem volt Manasséja, a
kivel azt megoszsza. A kis Béla nem csak ákombákomot, de verset is
írt már atyja születésnapjára, s még mindig Olaszországba
vándoroltak a levelek. Mindennap. Mindennap.</p>
<p>Manassé egyszer sem kapott ez idő alatt szabadságot családjához
hazatérni. És nem lett hadnagygyá előléptetve. Maga az ezred
parancsnoka több izben írt Blankának levelet, melyben férjét
feldicsérte, hogy katonatársai bálványozzák, előljárói becsülik,
mintája a katonáknak, tudományos képzettsége elismert, és nem
tudják annyira vinni, hogy tiszt legyen belőle. Maga a veronai
hadparancsnok is közbevetette már magát érte, s annak sem volt
semmi sikere. Valami nagybefolyású erős ellenségének kell lenni
odafönn, a ki őt kitartóan üldözi.</p>
<p>Blanka tudta jól, hogy ki az? s nem koczkáztatott haszontalan
kisérleteket annak legyőzésére.</p>
<p>Családja sem ereszté. Nem engedték meg neki, hogy Toroczkót
elhagyja, még csak abból a czélból sem, hogy Manassét meglátogassa
Veronában. Nem csak ösztönszerű sejtelem, de sok rendbeli
tapasztalás tanácsolta nekik Blankát ki nem ereszteni abból a
sziklavölgyből, a hol egyedül van minden veszély ellen megvédve, a
hol nem férnek hozzá, hogy akár testét, akár lelkét
megmérgezzék.</p>
<p>Aztán hosszas, folytonos szenvedés alatt a nőkben kifejlődik a
dacz. A legszelidebb kedély is megmerevül a szüntelen nyomás alatt.
Minél tovább haladt a kényszerű elválás ideje, Blanka annál erősebb
szívvel viselte azt. <span class="pagenum"><a name="Page_165" id=
"Page_165">-165-</a></span></p>
<p>És még ezen fölül az egész férfigondot is viselte. A gyártelep
sorsa az ő kezében volt; neki kellett magának mind azt a nehéz
feladatot elvégezni, a mihez annyi vigyázat, éberség, utánlátás,
emberekkel bánni tudás, szakismeret és jó szerencse kell. S
megfelelt e feladatnak, mint a legjobb férfi.</p>
<p>Ez öt év alatt pedig sok nehéz időt kellett kiállnia. Egyszer a
jég is elverte vetéseit aratás előtt két nappal; készpénzen kellett
venni a kenyérnek valót. Blanka pótolta azt az elmult évek
megtakarított fölöslegéből. A vasgyár virágzott.</p>
<p>Egyszer aztán bekövetkezett az a csoda, hogy még a vasat is
elverheti a jég.</p>
<p>Egyike az experimentáló állambölcseknek egy csepp tintából
csinált egy olyan fergeteget, mely egyszerre agyonverte két ország
minden vasgyárát. Leszállította egy tollvonással a külföldi vas
behozatali vámát.</p>
<p>Blanka egyszer csak azt vette észre, hogy minél több vasat
termel a gyára, annál nagyobb a vesztesége.</p>
<p>Ennek igen természetes magyarázata van.</p>
<p>A gyármunka árszabályát a földmíves-napszám határozza meg. Ez
Franczia-, Olasz-, Német-, Svédországban a frank; Magyarországon és
Ausztriában pedig a forint. A frank két ötödrésze a forintnak. E
szerint a magyar és osztrák gyáros három ötödrészszel drágább
munkaerővel dolgozik, mint a külföldi.</p>
<p>Itt már nem tudott Blanka segíteni magán.</p>
<p>Hisz még az okos, tapasztalt férfiak sem tudnak ez ellen
védelmet. E tollvonására az állambölcsnek a toroczkói tizenegy kohó
közül négyben eloltották a tüzet, tizenkét hámor közül hét(!)
megszünt dolgozni. A magánkohókban, melyek nyolcz év előtt még
tizenkétezer vaskenyeret sütöttek ki, leszállt az idei termelés
négyezer vaskenyérre.</p>
<p>A szép kis paradicsomvölgy alól kihúzták a földet.</p>
<p>A mit a barbár elődök, irástudatlan állambölcsek nagy
<span class="pagenum"><a name="Page_166" id=
"Page_166">-166-</a></span> fáradsággal megtelepítettek, a mit
ötszázados ipar a népkultura mintaképévé idomított, a munkások
édenét, egy ember egy tollvonással képes volt semmivé tenni.</p>
<p>Blanka e tollvonásban is fölismerte a vezető kezet.</p>
<p>Türt. Meg volt győződve, hogy nem sokáig tarthat ez így. Az
összeroskadó ipar átalános jajkiáltása majd útat tör magának s a
régi jólét még visszatér. Odáig a gyártelepet még áldozatokkal is
fenn kell tartani. Eladta utolsó családi ékszereit is, hogy a
munkát veszteség mellett is folytathassa, s levelében még csak nem
is tudatta Manasséval ezt a bajt. Azt irta neki, hogy minden nagyon
jól megy.</p>
<p>Mikor legsulyosabban nehezültek a nőre a gondok, a miket az
anyagi létért való küzdelem újított meg napról-napra: egyszer csak
egy régi ismerős állít be a toroczkói házhoz – Zimándy Gábor
úr.</p>
<p>A derék uron nem történt nyolcz év óta egyéb változás, mint hogy
nagyon meg volt hízva.</p>
<p>– Ezer esztendeje, hogy nem láttam önt grófné! szólt Blankához
az ügyvéd, s a grófné most is oly jó színben van. S e közben
igyekezett Blanka kezét megcsókolni. «Csókolom a szép kezeit.»</p>
<p>Blanka pedig elvonta tőle a kezeit.</p>
<p>– Ne czímezzen engem grófnénak, én vasárusné vagyok. A kezemet
sem hagyom megcsókolni, mert az csupa kormos a vastól. Az uram
nincs itthon.</p>
<p>– Tudom. Nagyon jól tudom. Nagysád valóban egy heroina. Nem soká
tart már.</p>
<p>– Csak egy évig. Akkor vége lesz a szolgálatnak.</p>
<p>– Addig sem. Nagysád előbb fogja őt meglátni. Maga fog utána
menni.</p>
<p>– Hanem hát parancsoljon ön velem, uram, szólt Blanka,
kettévágva az ömledezést. Megrendelést jött tenni hozzám?</p>
<p>– Hahaha! Kaczagott az ügyvéd. Igazán praktikus úrhölgy!
Megrendelést? Bizony megrendelést! De még mekkora <span class=
"pagenum"><a name="Page_167" id="Page_167">-167-</a></span>
összegig! Nem kevesebb, mint négyszáznyolczvanezer forint ára
megrendelést jöttem tenni a grófnéhoz, – vagy ha jobban tetszik –
nagysádhoz, – vagy ha még jobban tetszik – «a vasárusné
ifjasszonyhoz», hahaha!</p>
<p>Blanka elbámult. Mi akar az lenni?</p>
<p>– Igen, igen. Négyszáznyolczvanezer forintot kell hoznom Adorján
Blanka asszonyságnak au comptant.</p>
<p>– S mit adjak én ezért?</p>
<p>– Egy ív papirost, a neve aláirásával.</p>
<p>– Nem értem.</p>
<p>– Majd mindjárt megmagyarázom s akkor nagyon érthetőnek fogja
találni. A grófnő (már csak maradjunk annál, hogy grófnő;
születését nem vesztette el soha) újra férjhez ment, s convertált.
Ezen végződött legutolsó találkozásunk. Akkor, a mint a világ
szekere ismét a rendes kerékvágásba visszadöczczent, a grófnő
rokonai siettek pert indítani a grófnőt addig megilletett örökségi
résznek rájuk visszaháramlása végett. A grófnő meg is kapta az
idéző levelet.</p>
<p>– Nem jelentem meg az idézésre; mert a felpereseknek igazságuk
volt.</p>
<p>– A biróság azonban a meg nem jelenő alperest nem szokta védelem
nélkül hagyni. A grófnőnek volt nálam egy régi teljhatalom-levele s
annak az erejénél fogva én vettem kezembe a védelmét.</p>
<p>– Azzal ugyan haszontalan fáradságot és költséget szerzett ön
magának.</p>
<p>– Eleinte igen. Az első biróságnál a grófnő rokonai nyerték meg
a pört. Nem lehet csodálni. Külföldön kellett perlekednünk: a
«Vojvodinában», a hol a rokonság birt nagy befolyással. De az
appellatánál már itthon voltunk, «Ausztriában». Itt már a grófnő
igaz barátainak befolyása döntött. A felsőbb itélőszék elutasítá a
rokonokat a keresetükkel s elmarasztalta őket a grófnőnek esedékes
nyolcz évi járulék kifizetésére; a mi tesz négyszáznyolczvanezer
forintot, a mit rögtön le is kellett tenniök birói kézbe, a
<span class="pagenum"><a name="Page_168" id=
"Page_168">-168-</a></span> honnan a grófnő sajátkezű nyugtája,
vagy nekem adandó meghatalmazása mellett azonnal átveheti. Akkor
aztán, ha egyszer kezében lesz a félmilliója, itt hagyhatja a
vascsinálás mesterségét a czigánynak, kimehet Manasséhoz
Lombardiába s élhet grófi módon.</p>
<p>Blanka egészen el volt kábítva e hír által.</p>
<p>Négyszáznyolczvanezer forintot kapni egyszerre! Hisz az egy
kincs a toroczkói völgyben! Egy olyan összeget, a mire senki sem
számított, a miért senki sem imádkozott, egyszerre csak mint a
záporesőt fogadni az ölébe, a mi onnan felülről megered, mikor
legszomjubb a föld, legtikkadtabb minden növény! Megszabadulni
egyszerre minden anyagi gondtól! Urrá tenni a férjet, biztosítani a
gyermekek jövőjét egy mesés véletlen által. Oh ez még
ezeregyéjszakai regének is túlzás.</p>
<p>– De hát hogy lehet ez? kérdezé hitetlenkedve. Hiszen nagybátyám
végrendelete igen világosan szólt. Én a kitérés által elvesztettem
minden jogomat az általa alapított hitbizományhoz. S ezt el nem
tagadhatom, mert igaz.</p>
<p>– Hiszen igaz, igaz; hanem hát arra való az ügyvéd, hogy
mindennek megtalálja a kapcsát, a mibe bele lehet akaszkodni. A
püspök nagybátya végrendelete így szólt: «ha örököseim valamelyike
a római katholikus hitről bármely más keresztyén felekezetbe térne
át, birtokjogát veszítse el».</p>
<p>– És én kitértem a római katholikus egyházból.</p>
<p>– Hiszen a vojvodinai birák is így fogták azt fel. Persze
primitiv emberek! Meg is voltak bizonyosan kenve a grófok által. De
a felső biróság tanult emberekből áll. Azok az én védelmemnek adtak
igazat. Én bebizonyítottam nekik, hogy a végrendelet záradéka nem
alkalmazható az ön esetére: mert az így szól: «ha kitér a
katholikus hitből valamely más keresztyén felekezetbe, akkor
veszítse el a birtokjogát». Ugyde a grófnő nem egy keresztyén
felekezetbe tért ki, hanem egy pogányba, egy istentagadóba; és így
azt kitérésnek sem lehet nevezni, <span class="pagenum"><a name=
"Page_169" id="Page_169">-169-</a></span> csak atheismusnak: erről
pedig nem szólt a végrendelet. S a törvényszék az én érvelésemet
hagyta helybe.</p>
<p>Blanka arcza lángvörössé gyulladt föl e szóktól; fölpattant
helyéről s indulattól reszkető hangon kiálta föl:</p>
<p>– S ön azt hiszi, hogy van a világnak annyi milliója, a
mennyiért én aláirjam azt, hogy az a község, mely engem tagjává
fogadott, Istentagadók sectája? Hogy én ezeknek az embereknek, a
kik velem megosztották kenyerük falatját, a kik engemet életükkel,
vérükkel megvédelmeztek, kik engem, a világból kitaszítottat,
hajlékukba befogadtak, – szemükbe vágjam azt a gúnyszót, hogy
«pogányok!» Hogy meggyalázzam férjemet, rokonaimat s mindazokat, a
kiket e földön szeretek, s a kik engem igazán szeretnek, – s írjak
alá egy hazugságot, a minek az ország minden alaptörvényei
ellentmondanak, a mit saját lelkem, öntudatom, meggyőződésem
megczáfol! Ah nem, ön nagyon rosszul ismerte akkor Zboróy Blankát,
a ki ha nem grófnő is többé, de azért még mindig büszke a
becsületére. Adja ön vissza a meghatalmazásomat! Követelem azt! S
megtiltom önnek, hogy engem tovább is az én ügyemben képviseljen.
Adja vissza meghatalmazó levelemet!</p>
<p>Gábor úr tiszteletteljesen visszahúzta magát.</p>
<p>– Ön nagyon fel van ingerülve, grófnő, s igen egyoldalúlag fogja
fel a dolgot. Nagyon hamis szempontból tekinti a dolgot. Én azt
ilyen könnyen el nem intézhetem. Én beszélni fogok előbb a grófnő
férjének rokonaival, a kiket a grófnő fél megbántani. Előadom nekik
a dolgot úgy, a hogy van. Majd meglássuk azután, hogy vajjon ők
olyan nagy lelki sérelemnek fogják-e azt venni, hogy azért érdemes
az embernek egy egész kincsről lemondani? Előbb beszélek a
testvérekkel.</p>
<p>– Tegyen ön, a mit akar!</p>
<p>Gábor úr aztán egybehivta a családtagokat, s előadta nekik nagy
tréfásan a lefolyt pert, hogy szedte rá az ellenfeleket! Az osztrák
biráknak semmi tudomásuk sincs arról, <span class=
"pagenum"><a name="Page_170" id="Page_170">-170-</a></span> hogy
Erdélyben az egyistentvalló község bevett keresztyén hitfelekezet,
azok őket pogány népnek ismerik el. S ez Blankára nézve milyen nagy
előny! Hiszen, ha egy Zboróy utód szabadkőmives, nihilista,
nazarénus lesz, azzal nincs elveszítve az örökösödési joga, csak
lutheránussá, vagy kálvinistává nem szabad lennie.</p>
<p>Ezt a fortélyt, ezt a furfangot olyan mulatságosan tudta Gábor
előadni az Adorján-család előtt, hogy csupa tréfa volt!</p>
<p>Mikor aztán azt hitte, hogy tökéletesen meggyőzte őket, akkor
fölkérte, hogy menjenek át vele a grófnőhöz, őt rábeszélni
elutasítása visszavételére.</p>
<p>Azok egymásra néztek, s aztán Annát és Áront küldték ki, hogy
beszéljenek Blankával.</p>
<p>Átmentek hozzá.</p>
<p>Ott találták Blankát Manassé dolgozószobájában, körülrakva
törvénykönyvekkel, hitágazatokkal. Írt.</p>
<p>– Kedves Blankám. Szólt Áron bátya. Gondold meg, hogy egy nagy
világi vagyont megtarts és el ne utasíts magadtól.</p>
<p>– Már meggondoltam. Szólt Blanka nyugodtan. Elkészültem
vele.</p>
<p>– Mit irtál, drágám?</p>
<p>– Nyilatkozatot a semmitő-törvényszékhez, melyben felvilágosítom
a birákat a felől, hogy nem vagyunk Istentagadók.</p>
<p>Zimándy úr elszörnyedve csapta össze a kezeit.</p>
<p>– De grófnő, ön elveszt fél milliót.</p>
<p>– S megtartom helyette az én kincseimet! szólt Blanka, átölelve
két karjával a két testvért; Áron bátya odaroskadt a lábaihoz s
térdeit átölelve, elkezdett zokogni, mint egy gyermek.</p>
<p>– Oh tarts meg bennünket magadnak! maradj itt nálunk! légy a mi
szentünk, a kihez búcsújárni közeledjünk!</p>
<p>Gábor úr vette észre, hogy itt minden replikázás fölösleges. Ez
az asszony oly határozottan cselekszik, mintha <span class=
"pagenum"><a name="Page_171" id="Page_171">-171-</a></span> valaki
megsúgta volna neki, hogy pörének szántszándékos elvesztésével
Cagliari herczeg szivébe ver éles tőröket, a kinek a műve volt ez a
nevezetes itélethozatal. Vissza kellett fordulnia nagy
keserűséggel. Még csak nem is marasztották. Mikor kocsijával
elhajtatott a gombostornyú templom mellett, felnézett rá
keservesen.</p>
<p>«Pedig az egész templomuk nem ér tizenötezer forintot!»</p>
<p class="center">* * *</p>
<p>Blankával pedig csakugyan az történt, a mit Áron bátya mondott.
Hozzá, mint a völgy szentjéhez, búcsújárni mentek a hívek. Az új
telep munkásai jöttek hozzá azzal a szép zsolozsmával, hogy a míg a
mostoha viszonyok tartanak, ők készek, az eddigi munkabér két
ötödrészeért dolgozni föld felett és föld alatt.</p>
<p>És ezzel elfoglalta a boldog kis paradicsom völgyét a titkos
harcz félelmetes ellensége: a fekete kenyér.</p>
<p>Mert bizonyára a két-ötödre leszállított munkabér – az már a
westfáli fekete kenyér!</p>
<h3>XXX.</h3>
<p>E sok unalmas huzavona után lássunk egy kis rablótörténetet –
változatosság okáért. Az olvasó közönség ezekben gyönyörködni
szokott.</p>
<p>A mi rablóink nem közönséges «szegény legények», kik lóháton,
fokossal kezükben elindulnak a pusztán, megállítani a vásárra
utazókat, – ezek «gazdag legények» (milyen új szó!) a kik csak
királyoktól és közkatonáktól rabolnak. A királyoktól milliókat, a
közkatonáktól filléreket: a mi megint milliókra megy.</p>
<p>Valamire való rabló, a ki nem sentimentális és nem féli az
ördögöt, a gyilkosságtól sem retten vissza. Csakhogy ezek nem
egyesével ölik meg az embereket, hanem tizezerével. <span class=
"pagenum"><a name="Page_172" id="Page_172">-172-</a></span></p>
<p>Mert az ő kalandjukhoz háboru kell. Rendkivüli idők, a mik a
pedans kiszámítás és utánszámítás szabályait nem tűrik el.</p>
<p>Mint tudva van, minden rablási műtétnek van saját czíme a
tolvajnyelven. A betörőket, a jóreggelt kivánókat, a
télikabátelsuvasztókat, a zsebmetszőket mind saját elnevezés alatt
ismeri e jargon. Az általunk bemutatandó műtétnek a díszneve
műnyelven: «mangeria». Jelent hivatalnokvesztegetést a
szerződéseknél. Kezdődik milliókkal, s leszáll egész az
ajándék-burnótszelenczéig, sőt a legutolsónak már nem jut egyéb,
mint egy kis vágott dohány.</p>
<p>Mert minden szerződéshez három ember kell: egy, a ki megköti,
egy másik, a ki meg nem tartja, s egy harmadik, a kinek ellenőrizni
kellene a szerződés megtartását, de azt nem teszi.</p>
<p>Azután van szükség egy mindent kigondoló, furfangos észre, mely
kitalálja, micsoda útakon és módokon lehet valami prédát
megejteni?</p>
<p>És végre egy fő-fővezetőre, a ki gondoskodik róla, hogy ezek a
prédák csakugyan kapóra jőjjenek. Ennek adóznak azután
valamennyien.</p>
<p>Mert (a hogy Cagliari herczeg mondá), egy nábob, a ki harmincz
millióról tíz millióra leszállt, s hozzá van szokva másfél milliót
költeni évenkint, sokkal elhatározottabb ember, mint az a brigante,
a ki az útfélen a postaszekérre les.</p>
<p>Ez azonban nagyon óvatos szokott lenni s közvetlen senkivel sem
érintkezik.</p>
<p>Nem engedi magát rajta kapni, hogy közönséges magánérdekei
vannak, a midőn nagy befolyását felhasználja arra, hogy két-három
ország diplomatiáját összeveszítse egymással. Nem! Ő csak politikai
magas czélokat akar elérni. Híve az ősi traditióknak. A vallásos
buzgóság is igen tisztességes köpenyeg. Szítja, a hol lehet, a hamu
alatt lappangó tüzet. A miért szidják, az rá nézve megtiszteltetés.
<span class="pagenum"><a name="Page_173" id=
"Page_173">-173-</a></span> Az üzéreket, vállalkozókat, a kik a
főurak előszobáiban ácsingóznak, meg sem látja. Semmi dolga velük.
Azok pedig nagy alázatosan köszönnek neki. De ő azt el sem
fogadja.</p>
<p>Hanem aztán este, szinház után ellátogat a szép marquisnőhöz s
ott tölt nehány órát bizalmas társalgásban. Akkor búcsút vesz, s a
mint hintaja kigördül a kapuboltozat alól, a velenczei óra ajtaja
megnyilik, s belép rajta a fiatal látogató. A szép hölgy karjába
fűzi karját, leülteti maga mellé, kaczagnak, dévajkodnak, a szép
hölgy körültekint: be van-e zárva a harmadik szoba ajtaja is? nem
hallanak-e meg valamit? aztán visszajön s ismét elfoglalja
helyét.</p>
<p>Ha valaki leskelődnék utánuk, azt hinné, hogy ők ketten
megcsalnak most egy harmadikat: Cagliari herczeget.</p>
<p>Pedig nem úgy van. Ők hárman együtt megcsalnak egy negyediket;
egy nőt, a ki bástyakoronát visel: közönségesen «monarchiának»
híják.</p>
<p>– No gyere, kis bolondom; kis sánta ördögöm. Mondd el, rendben
vagy-e már az olaszaiddal?</p>
<p>– Ma kapták meg a szerződésüket negyvenezer darab vágó
marhára.</p>
<p>– Hisz’ akkor minden katonára két mázsa marhahús jut.</p>
<p>– Soh’ se látnak azok abból egy falatot sem!</p>
<p>– Hát mi történik velük?</p>
<p>– Olyan szépen van az elrendelve, hogy utoljára az állam fog
kárpótlást fizetni a vállalkozóknak azért, hogy «ne» szállítsák a
vágó marhát a hadseregnek.</p>
<p>– Kárpótlást a nem-szállításért?</p>
<p>– Legalább két milliót. Ez még nem elég; hanem a szerződés
szerint a negyvenezer ökörnek a bőrét meg még tartozik az állam
visszaadni a szállítóknak, s minthogy ökröt nem kap, bőrt sem
húzhat le róla, azért is kárpótlást fizet. Ez már azonban csak
bagatelle! Cagliari papának pezsgőre se elég. Legfölebb
nyolczvanezer forint. <span class="pagenum"><a name="Page_174" id=
"Page_174">-174-</a></span></p>
<p>– Az is valami – ideális ökörbőrökért. Lám a szállítók is
értenek a poézishoz.</p>
<p>– S jól honoráltatják a fantaziájuk szüleményeit.</p>
<p>– Ezt jól elintézted. Most hallgasd meg Jupiternek a további
tervelését. Add ide azt a tárczát az irószekrényemből.</p>
<p>Vajdár ismerte az irószekrény rejtekének a nyitját s elhozta
belőle a maroquinba kötött tárczát.</p>
<p>A marquisnő felnyitotta azt s a benne levő iratokban keresgélt.
Az egész tárcza valami finom illatot terjesztett maga körül,
minőket akkor Japánból divatosítottak el.</p>
<p>– Itt van, szólt egyet elővéve, melyen Cagliari herczeg saját
jegyzetei voltak. Négy millió háromszázezer mérő gabonára kell
szerződést kötni. S azt ennek a névnek kell megkapni, a mit írva
látsz. Az ár tizenöt millió forintra megy.</p>
<p>– Kevés massematta néz ki belőle; a gabona ára erősen
fölment.</p>
<p>– Ne búsúlj te azon. Annak a derék embernek, a ki ezt a
szerződést megkapja, majd lesz rá gondja, hogy egy kis
«feljavítást» engedjen magának. Ha egy negyvenedrész földet,
szemetet, konkolymagot kever a rozs közé, ki veszi azt észre? S ez
negyedfélszázezer forint.</p>
<p>– S negyedfélszázezer forint ára földet és szemetet kell megenni
a katonának azért, hogy Cagliari papa mindennap pezsgőben
fürödhessék?</p>
<p>– Hát mi az! két forint ára jut belőle egy katonára. Annyi
földet bizony megehetik, a ki a hazáját szereti.</p>
<p>A marquisnő nagyot nevetett a saját ötletén. Vajdár Benjámin
azonban csak a bajuszát rágcsálta. Valami ösztönszerű sejtelme volt
az iránt, hogy azokkal az emberekkel, a kiknek szurony van az
oldalukon, még se jó tréfálni.</p>
<p>– Van-e még valami commissiója az öregnek?</p>
<p>– Még pedig igen fontos. Sikerült keresztülvinni, hogy az
olaszországi hadsereg a nyári hadjárathoz vászonköntös <span class=
"pagenum"><a name="Page_175" id="Page_175">-175-</a></span> helyett
calico-t kapjon. Ebből kell öt és fél millió rőf. Jól megjegyezd a
nevet, a mi ide van írva. Ennek kell azt megkapni.</p>
<p>Olvasd el a föltételeket.</p>
<p>– Nagyon lenyomott árak, jegyzé meg Vajdár. Nem látom, hogy a
rendes munkadíjon fölül mit nyerhet rajta a vállalkozó, hogy még
másokat is részesítsen benne?</p>
<p>– Hát én felvilágosítlak felőle. A calicotnak harmincz hüvelyk
szélesnek kell lenni. Harminczkét szálnak kell lenni egy
hüvelykben. A gyáros azonban csak harmincz szálat fog hozzá venni s
a mángorlás által kinyujtja a szövetet harmincz hüvelykre. Ugyan
melyik katonának fog eszébe jutni, hogy a kabátja szövetében a
nyüst szálait górcső alatt megszámlálja? s aztán mit is veszt azzal
a hiányzó két fonállal? Legalább jobban járja a szellő a kabátját.
S ez a két hiányzó fonál tesz minden millió rőfnél százezer
forintot.</p>
<p>– Még ez is gyermekség. Nem érdemes az embernek érte a
renomméját koczkáztatni. Aztán annyifelé eloszlik. Valami nagyobbat
szeretnék hallani.</p>
<p>– Most következik. Ugyanezen «financier» vállalja el a hadsereg
számára a «csinvat» (Zwilch) szállítását.</p>
<p>– Csinvat! kiálta föl Vajdár boszúsan. De már, corpo di Bacco!
egészen vászonkereskedő-alkuszszá nem hagyom magamat tenni.</p>
<p>– Csak maradj te csendesen, csitítá őt a marquisnő, s erélyesebb
marasztalásul köntöse szárnyával félig beteríté a mellette ülő
térdeit. Nem a csinvat itt a fődolog. Ez csak az alap. «Csinvat
kell a hadseregnek!» Ez a thesis. Ezt pedig Ausztriában nem
kapni.</p>
<p>– De hisz az nem igaz! Annyi gyárunk van, hogy a földet körül
lehet vele csinvatolni.</p>
<p>– Nem szabad, hogy legyen! Ha mondom. Csinvat csak Angliában
terem. Angliában pedig csak érczpénzzel lehet vásárolni. Ezért
ugyanezt a finánczhatalmat kell megbizni, hogy valami száz millió
forint áru államkötvényen <span class="pagenum"><a name="Page_176"
id="Page_176">-176-</a></span> külföldi devizeket vásároljon s
ennél a műveletnél öt százalék akár ide, akár oda.</p>
<p>De már ennél a szónál Vajdár homloka úgy izzadt, mint a fűtött
ház ablaka.</p>
<p>– De hisz azt lehetetlen, hogy észre ne vegye valaki!</p>
<p>– Csak te légy nyugodtan, kis kutyám. Tanuld meg azt, hogy az
optikusoknál vannak olyan szemüvegek, a miket, ha valakinek
feltesznek, hát nem lát rajta semmit. S aztán minden ember szemére
való szemüvegek vannak ottan, a mik arra valók, hogy ne lásson.</p>
<p>– De hátha akad egy ember, a ki nem engedi a szemüveget feltenni
az orrára?</p>
<p>– Ne félj semmit. Egy diadalmas hadjárat eltakar mindent.</p>
<p>– De megfordítva; egy vesztett hadjárat meg föltámaszt
mindent.</p>
<p>– Csakhogy az lehetetlen. A learatott búza hallgat! Apropos! Az
«our common friend»<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a> is
közte van-e a learatandó búzának?</p>
<p>– Ott van mindig. Szemmel tartjuk.</p>
<p>– Még mindig hozzáférhetetlen?</p>
<p>– Éles esze van. Nem lehet tőrbe ejteni; nemcsak őt, hanem az
egész zászlóaljat, a melyben ő szolgál, nem lehet megingatni az
emissariusoknak; a táborban «puritánok»-nak gúnyolják őket.
Összetartanak. Azt felelik a hivogatóknak, hogy ők felesküdtek a
zászlójuk alá, s a mire az egyistenvalló megesküszik, azt
megtartja. Egy szökevény se támadt közülök.</p>
<p>– Kiváncsi vagyok rá, mit fog csinálni a békeapostol, ha egyszer
tűzbe vezénylik? eldobja-e a fegyvert vagy harczolni fog?</p>
<p>– Így is, úgy is meghal.</p>
<p>– Azt kivánnám, hogy megsebesüljön. Arra a hírre <span class=
"pagenum"><a name="Page_177" id="Page_177">-177-</a></span> csak
előjönne a sziklaodujából a megtörhetetlen asszony? Csak eljönne
sebesült férjét ápolni? Ugyebár az ilyen nagy tábori lazaretumokban
rendesen szokott kiütni valami ragály, a mi az ápolónőket is
magával viszi? S olyankor nem igen keresik, hogy ki miben halt
meg?</p>
<p>– Ön nagyon türelmetlen, marquisnő.</p>
<p>– No, és az te neked talán nem tetszik?</p>
<p>– Nagyon nehezen várja, hogy Cagliari herczeg egyszer már igazán
özvegy legyen.</p>
<p>– Ostoba! Azt hiszed, az én főkötőmről van szó? Ez a játék nagy
pénzbe megy.</p>
<p>– Nem rablok-e én Cagliari herczeg számára eleget?</p>
<p>– Kedvesem! Te mióta nem tánczolhatsz, érzelgési hajlamokat
kezdesz elárulni, nekem úgy tetszik, hogy sajnálod áldozataidat.
Babonás vagy? Azt megbocsátom.</p>
<p>Vajdár vállat vont.</p>
<p>– Vagy talán féltékeny vagy? Azt már nem bocsátom meg. Mit
akarsz tőlem? Hozzád csak nem mehetek nőül? Ez nem volna rád nézve
szerencse. Nekem a férj arra kell, hogy legyen kin gyakorolni
háladatlansági ösztönömet. Férj, a ki azokat, a kik ő ellene
vétenek, nem látja meg, s azokat, a kik ellenem vétenek,
elpusztítja. Maradj te csak bűntársamnak, a kivel együtt rablunk,
gyilkolunk és – suttogunk.</p>
<p>S addig suttogott hozzá – nem hallható szavakat, – míg
elkábította egészen.</p>
<p>– Jer, bolondom. Avass be abba a titokba, a mit még az egész
rablókalandból nem értek: a mi a te kezeden fordul meg. Hadd
lássam, mennyire szeretsz? Le mersz-e magaddal vinni a pokolba?
Gondold, mintha azt a tréfát ismételnők, a mit Párisban megtettünk,
mikor Sanson hóhérműhelyét megtekintettük. Egymásután mind a ketten
oda dugtuk a fejünket a guillotin alá. Beszélj úgy, mintha most is
e helyzetben volnánk. Mondd el nekem, hogyan tudjátok azt kivinni,
hogy mikor e nagy szerződésekre nyilt verseny van hirdetve s arra
sokan jelentkeznek, a <span class="pagenum"><a name="Page_178" id=
"Page_178">-178-</a></span> kik lepecsételt levelekben nyujtják be
ajánlataikat: a leveleket egész bizottság előtt nyitják föl, a
versenyzők jelenlétében, a mi írva van, az meg van írva, – és mégis
a mi «bizonyosunk» ajánlata marad mindig a legjobbnak?</p>
<p>– Azt is elmondom neked. (Most már nem a «marquisnőnek», hanem
«neked».) A hivatalszobában, a hol ez a műtét végbemegy, van egy
szekrény, mely egy ablakfülkét takar el, a mi a szomszédszobába
nyilik. E szekrény hátlapja a tulsó szobából felnyitható. Ide
vannak letéve a versenyzők ajánlatai. Azokat onnan egyenkint szedik
elő, felbontják, felolvassák s aztán a szekrénybe ismét
visszateszik, a szekrényajtót becsukják. Akkor az ajánlattevővel
«kellő ideig» értekeznek a benyujtott minták, a biztosíték és egyéb
mellékes kérdések fölött. Annyi ideig, a mennyi elég valakinek, a
ki a tulsó szobában résen áll, a szekrény hátsó ajtaján át a
fölbontott szerződést kivenni, belőle az adatokat kijegyezni. A
«pártfogolt» ajánlkozó marad legutolsónak. Ennek az ajánlattevő
levelében a számok helye üresen van hagyva. Mikor már valamennyi
megelőző ajánlat föl van bontva s helyére visszatéve, akkor aztán
az eddigiek megrostálásával annyi időnek kell eltelni, a mennyi
elég arra, hogy az a valaki e tulsó szobában az utolsó
ajánlatlevélben az üres számhelyeket kitöltse, egy pár krajczárral
alacsonyabb összeggel a legolcsóbb ajánlkozónál s a levelet újra
lepecsételje, s hogy legalább a tinta megszáradhasson és a
spanyolviaszk meghülhessen rajta.</p>
<p>– S ez a valaki vagy te!</p>
<p>– Csitt! Vajdár szeme elé emelte kezét, mintha el akarná rejteni
magát.</p>
<p>A delnő pedig átölelte őt és megcsókolta azt a homlokot, mely
ezeket kigondolja, azokat a szemeket, a mik ezeket meglátják és azt
a kezet, mely ezeket végrehajtja.</p>
<p>… Érthetlen szavak suttogása…</p>
<p>Az utczán a lovas czirkáló őrjárat kopogása hangzik végig.
<span class="pagenum"><a name="Page_179" id=
"Page_179">-179-</a></span></p>
<p>… A suttogás egy perczre megáll…</p>
<p>A két összetett fej egyszerre a magasba tekint, mintha azt
hinné, hogy ott a guillotin. A czirkáló őrjárat tovább kopog.</p>
<p>– Ne tessék aggódni, nagyságos úr, kegyelmes asszony! Azok csak
a boltfeltörőket üldözik s azoknak a szeretőit, a mezitlábos
herczegnőket…</p>
<hr class="tb" />
<h3>XXXI. SOLFERINÓNÁL.</h3>
<p>Azon a napon, melyen a világtörténet egyik legnevezetesebb
ütközetében két ország sorsa és egy világrész új alakulása fölött
folyt a játszma két sakkjátszó óriás között, kora hajnaltól
délutánig mozdulatlanul egy helyben állt az a zászlóalj, melyben
Manassé szolgált: ők tartalékul voltak hagyva.</p>
<p>A magas fensíkról nagy területét a csatatérnek lehetett e
helyről belátni.</p>
<p>Manassé most is őrmester volt. A kortársak emlékezni fognak rá,
hogy azon idők harczában minő nevezetes befolyással birt az
őrmester a katonaságra. Az volt a közvitézre nézve a «vezér», a ki
az ő nyelvét érti, az ő baját megérti és megosztja; a ki vele egy
kenyeret eszik és együtt is koplal, a ki együtt énekli vele a hazai
dalokat, a ki az otthoni eseményekről tudósítja; a ki előtt
bizalommal beszélhet, panaszkodhatik, s a ki tud számára
vigasztalást. Az őrmester szava volt az oraculum. A főtisztek maguk
is tudták azt, s a kenyértörés idején az őrmestereknek nagy volt
előttük a becsülete. Meg is szolgálták azt. A solferinói ütközetben
a száraz hivatalos jelentés egy tüzérőrmestert emel ki
legmagasabbra, ki tábornokhoz méltó döntő hőstettekkel örökíté meg
szörnyen polgári hangzású nevét. <span class="pagenum"><a name=
"Page_180" id="Page_180">-180-</a></span></p>
<p>Manassé puskája csövére támasztva két összefont karját, nézte a
szomorú drámát reggel óta.</p>
<p>Az óriások sakkjátékához a sakktábla is épen hozzá illett. Egy
messzeterülő lapály, négyszögekre szakgatva gyümölcsfa és
szőlőlugas szegélyektől, miket virágmartos öntöző csatornák
kisérnek; távolabb regényes halmok lánczolata, lépcsőzetesen mivelt
szőlőkertekkel; a lankásokban olajfák berkei; – s mintha egy erdő
közé szétszórt város volna, az egész táj ragyog a napsütötte nyári
lakok, villák, casinók, majorságok épületeitől. A legszebb
paradicsomkert.</p>
<p>S e gyönyörű tájat választotta két óriási hadsereg
csatamezejéül.</p>
<p>S e gyönyörű tájék tiltakozik a vérontás munkája ellen!</p>
<p>Ő maga harczol a harczolókkal.</p>
<p>A hadcsapatok eltévednek a gyümölcsfa-szegélyekkel
kerestül-kasul szelt rizsföldeken, s majd tulnyomó ellencsapatra
bukkannak váratlanul, majd meg úgy elvesztik egymást, hogy nem
birják az érintkezést saját hadosztályukkal feltalálni, majd meg
ellenségül csapnak egymással össze. Mikor egy vízárkot rohammal
megostromoltak, maguk előtt találják a másikat, eperfasövényeivel,
s ujra kell kezdeniök a harczot. A lovasság nem bir kifejlődni.
Rohamait feltartóztatja a sok vizárok, eleven sövény. Egy egész
lovasdandár úgy eltéved a csatatéren a harcz kezdetén, hogy estig
nem bir az ütközetbe visszatalálni. Nyargonczok futkosnak a
felkeresésére s nem birnak ráakadni. Ez folyvást ellenséget
keresett s nem talált. Túl ugrott a sakktáblán. Egy másik hadtest
nyugodtan pihen addig, míg a tőszomszédja két óra hosszant küzd a
túlnyomó ellennel: a halmok elfogják az ágyúszót; itt semmit se
hallanak belőle. – Az egész apró halmokból összecsoportosult
hegygerincz mély vágányokkal van beszelve, mik megannyi vífolyosóul
szolgálnak a kirohanó csapatok számára, s a halmok oldalán egymás
fölé emelkedő casinók, kolnák, mind megannyi váracsok, a mik között
a legmagasabbra <span class="pagenum"><a name="Page_181" id=
"Page_181">-181-</a></span> kiemelkedő solferinói tetőről messze
kilátszik a «Spia d’Italia» tornya: az osztrákoktól megszállt
fellegvár. A kuszált csatatér nem engedi megtudni a hadvezérnek,
hogy mi történik a két szárnyon? hogy az elrendelt mozdulat
végrehajtatott-e, vagy meghiusult? – A jobbszárny előre nyomul és
tért foglal, a balszárny eredménytelenül küzd: a közép harczol a
magaslatok birtokáért. Az újkor eddig ismeretlen hadi gépe, a
vontcsövű ágyú, most teszi le első próbáját. A dicsőségcsináló gép!
S hatása lezuzó. Az osztrák ágyútelepek egymás után némulnak el
előtte. Egy lovasdandár két egész ágyúütege, mielőtt egy lövést
tett volna vetélytársaira, már harczképtelenné volt verve általuk.
A derék, kitanult osztrák tüzérség meg sem közelítheti sima öblü
ágyúival ellenfelei ütegeit. S amazoknak a robbanó lövegei oly
messzeségből gázolják el a közeledő hadoszlopokat, a minő az eddigi
hadászat számításán kivül esik. Az osztrák haubitz- és
congrev-röppentyü gyönge feleselő társ ellenükben. A gép harczol az
emberi vitézség ellen! A mig megint egy nálánál hatalmasabb gép nem
jön őt összezúzni.</p>
<p>Manassé tétlenül bámulhatta az előtte lefolyó tragédiát. Nem
olyan szép az, mint a hősköltemények irják. Itt a sövények mentén
előhaladó szuronysorok, szerte a zöld kertszőnyegből fellobbanó
fehér lőporfüst, amott sziklamászó emberrajok; egy csoport fehér
egyenruha, összekeveredve szemközt jövő kék egyenruhák tömegével:
egyik a másikat előre, hátra sepri. S ha egy pillanatra szünetel az
ágyúdörgés orgonajátéka, felhangzik a miriadok csataordítása,
haláljajgatása.</p>
<p>Ha ebben a szép nagy kertben egy csendes délután egyetlen egy
meggyilkolt ember halálkiáltása hangzanék fel, hogy megrendítené az
mindenkinek a szivét, a ki azt hallja! hogy futnának segélyére!
hogy üldöznék a gyilkost! hogy emelnének a szerencsétlenség helyén
fogadalmi emléket! Most pedig, mikor húszezrével fetreng a
legyilkolt ember a mezőn: hidegen néz mindenki a tájba.
<span class="pagenum"><a name="Page_182" id=
"Page_182">-182-</a></span></p>
<p>Nem jutott most Manassénak saját sorsa eszébe. Minden gondolata
ott járt, hogy így kell-e hát ennek lenni? És így kell-e ennek
folyni örök időkig: hogy ész, tudomány, bátorság, hűség,
hazaszeretet, áldozatkészség és minden erő, a mi a szívben és
agyban teremteni, alkotni hivatott, untalan arra egyesüljön, hogy
az emberirtó gépeket halmozza egymással szembe, s pusztítsa vele az
istenség legszebb alkotását? Hogy joga legyen két óriásnak a törpék
százezreit (a kinek neve «ember») egymás ellen zudítani s a nap
alkonyán összeszámítani, ki csinált a másiknak több halottat? Az a
győztes, az a dicső, azé az igazság?</p>
<p>S az ő kezében is ott volt a fegyver. S ennek a fegyvernek is az
volt a czélja, hogy egy anyának a szivét megkeserítse, a ki könyek
között felnevelt gyermekét hasztalan fogja haza várni; hogy egy ősz
apának kezébe adja a koldusbotot, kinek kenyérkeresőjét eltemették,
hogy egy menyasszonynak a koszoruját felváltsa özvegyi
fátyollal.</p>
<p>A solferinói váracstól északra a sürű apró halmok közül kiválik
egy domb, a mit a hadjárat leirói a cziprusok halmának
említenek.</p>
<p>Gyönyörű szép regényes halom: teleültetve cziprusokkal.</p>
<p>Ez a cziprusokkal sűrűn beültetett magaslat látszott az ütközet
csomóját képezni.</p>
<p>Épen rá lehetett látni arról a fensíkról, melyen Manassé
zászlóalja tanyázott.</p>
<p>Manassé elnézte a hosszú küzdelmet, mely a domb körül folyt.</p>
<p>Azt hol az egyik fél, hol a másik fél ütegei vették
kereszttűzbe, s ágyúzták, a mig csak a lövegek csöve izzóvá nem
lett.</p>
<p>Azután rohamra mentek ellene. Majd az egyik fél, majd a másik.
De sem az egyik fél, sem a másik csapatjait onnan Manassé
visszatérni nem látta. A mely csapat a cziprusok halmát elfoglalta,
azt az a domb elnyelte: osztrákot, francziát egyaránt. Hová lettek?
Mi történt velük? <span class="pagenum"><a name="Page_183" id=
"Page_183">-183-</a></span></p>
<p>Minő elátkozott hely lehet az ott?</p>
<p>Délután négy órakor már nőttön nőtt a zűrzavar. A megujított
rohamokban úgy összekeveredtek az egyes zászlóaljak, hogy
mindenféle szinü hajtókát lehetett egy csoportban látni.</p>
<p>A hadsereg ki volt fáradva – és kiéhezve.</p>
<p>Némely ezred már egy hét óta nem látott egy falat hust (a
negyvenezer ökörből), s a kenyér, mit kiosztottak közöttük,
penészes volt és sületlen, ehetetlen és undorító.</p>
<p>Még egy végső erőfeszítés lett megkisértve.</p>
<p>Elő a tartalékokkal!</p>
<p>Utolszor támadták meg a cziprusok halmát.</p>
<p>Egy vadász-zászlóalj, az osztrák hadsereg egyik legbüszkébb
csapatja, indult neki a rejtélyes bereknek. Rövid ellenállás után
elfoglalta azt, s a cziprusligeten túl felhangzó puskaropogás
tanusítá, hogy a harczot tovább folytatja, valahol a halmot
felváltó völgyben.</p>
<p>Ekkor a Manassé zászlóalja kapott parancsot, hogy mozduljon
előre s a cziprusok halmát szállja meg, a mig a vadászok előre
nyomulnak.</p>
<p>A dobszó felhangzott, a zászlóalj vállravetett fegyverrel
megindult. Manassé volt az első szárnyvezető, az első sorban állt.
Szép, délczeg alak volt. S az az egész homloksor mind az ő
honfiaiból telt ki. Komoly, nyugodt, bátor arczok. Öröm volt rajtuk
végignézni.</p>
<p>A cziprusok halmáról tovavonult egy időre a harcz; Manassé és
társai akadályozatlanul szállhatták azt meg.</p>
<p>Most aztán megtudta, hogy mi van ott?</p>
<p>A cziprusok halma egy nagy temető. Az egész környék temetkezési
helye. A hány cziprusfa, annyi sír. – De a föld alatt nem feküsznek
oly sürűen egymás mellett a halottak, mint a föld felett. A
cziprusok dombja kettős temető. A világ hétféle nemzetének
egyenruhái fedik a felszakgatott pázsitot. Franczia, kabyl, olasz,
magyar, német, lengyel, horvát; egymáson keresztülkasul fekve, a
sírdombokon elterülve, torzalakká görcsösülve, holt ellenség a
<span class="pagenum"><a name="Page_184" id=
"Page_184">-184-</a></span> megölt ellenség torkát szorítva, örök
alvók, fejeiket a cziprustörzsnek mint egy vánkosnak támasztva;
megmeredt kíntekintetek, kővé fagyott fájdalom az arczokon;
napbanéző szemek, a miken megtört az élet fénye; kiáltó ajkak, a
miknek nincsen szava többé. Talán valamennyinek a világ megannyi
nyelvén ez volt az utolsó szava: «oh anyám!» És most valamennyinek
egy anyja van, a kinek neve: «Terra». A pázsit feltépve
ágyúgolyóktól; a tarka acanthusok befestve vérrel, a sírkövekről
lezúzott márványnemtők ott feküsznek a többi halottak között. A
temető közepén a Krisztus fejét lehordta egy ágyúteke. Egy robbanó
golyó betört egy kriptaajtót s szétvetette a sirboltot, kihajítva a
csontvázakat az új látogatók üdvözlésére.</p>
<p>Szép útja van a dicsőségnek, minden lépcsője egy hulla! Manassé
vigyázott rá, hogy meg ne tapossa az útjában heverőket.</p>
<p>A cziprusok halmának tetejére eljutva, kiderült előttük, hogy mi
van még azon túl? Azt addig a magas cziprusfák eltakarták.</p>
<p>E halmon túl következik egy kiterjedt majorság; a minek
történelmivé vált neve «Madonna della Scoperta». Ez magyarázza meg,
hogy miért nem tértek vissza azok a csapatok, a mik a cziprusok
halmát elfoglalták?</p>
<p>Az onnan kiszorított franczia csapat untalan e majorságba vonult
vissza. Az pedig valóságos erőd volt. Szemközt meredek hegyoldal
vezetett föl hozzá, s ott két ölnyi magas terrászfal védte, a
melyen nem volt se ajtó, se ablak, csak lőrések. Délfelől meneteles
lejtőn lehetett megközelíteni, mely szőlőlugasokkal és
fügesövényekkel volt beültetve.</p>
<p>Az előrenyomult vadászzászlóalj e lejtőn át támadta meg az erős
védelmi pontot. Csatárrajjá föloszolva igyekezett a lugosok és
bokrok tömkelegében előrehatolni.</p>
<p>Csakhogy a bozót a védőnek még több előnyt nyujtott, mint a
támadónak. Az biztos rejtekből lőhetett a közeledőre. Kiszámított
csellel támadhatott az oldalába: ellenfele <span class=
"pagenum"><a name="Page_185" id="Page_185">-185-</a></span> tervén
keresztül látott s a magáét eltakarhatta. Rövid időn a gyönyörű
vadászzászlóalj is abban a sorsban részesült, a miben társai. Ember
ember ellen harczolt. A töltényeiket ellőtték már, s az ádáz
tusában a terrászok köveit hajigálták az ellenségre. Végre
sikertelen erőfeszítés után vissza lett taszítva a csapat s bomlott
rendben futott a terrászokról vissza: a repkedő tolltarajok
lassankint eltüntek a völgy eleven sövényei között.</p>
<p>Manassé társainak a cziprusok alján «lábhoz a fegyvert!» volt
vezényelve. Nekik a halmot kellett megtartaniok.</p>
<p>Manassé egy letört koronáju cziprusfának vetve a hátát s
fegyverét ölében tartva, nézett a lőporfüst ködében uszó tájképen
végig.</p>
<p>Most egy parancsszó érkezett a fővezérségtől.</p>
<p>«Az a zászlóalj, mely a cziprusok halmát tartja megszállva:
foglalja el a «Madonna della Scopertát».</p>
<p>A zászlóalj-parancsnok azt mondja, kézbe a fegyvert s aztán
«előre fiuk!»</p>
<p>Az egész hadsor Manasséra néz.</p>
<p>És ha Manassé a fejét tagadó intésre fogja megmozdítani, az
egész zászlóalj bizonyára lábhoz csapja a fegyvert s azt fogja
mondani: «ma nem!»</p>
<p>És a parancsnok vitéz katona ugyan, de azért tudni fogja, hogy a
mi másnak lehetetlen volt, az neki is lehetetlen; sokszor
megtörténik az, hogy az ütközet hevében a halálba vezényelt csapat
a helyett, hogy mozdulna, leül a földre.</p>
<p>Manassé felnézett a lőpor-ködtől nehéz égre és nagyot
sóhajtott.</p>
<p>Tehát itt az óra, a melyben sorsa vaskeze előtt meg kell
hajolnia. Neki, a békeapostolnak, bele kell rohanni a vérontás
munkájába.</p>
<p>– Legyen meg a te akaratod!</p>
<p>Azzal fegyverét középen kapva, kilépett a sorból s oda kiálta
társainak: <span class="pagenum"><a name="Page_186" id=
"Page_186">-186-</a></span></p>
<p>– Előre, testvérek!</p>
<p>S arra mindannyian fegyvereiket súlyegyenbe kapva, megindultak
utána. Egy éneket kezdtek el: «erős várunk nekünk az Isten!» azzal
indultak el az ostromra.</p>
<p>De ők nem azt az útat követték, a mit az előttük kisérlő
csapatok, a lehetőt; hanem neki vágtak a lehetetlennek. Egyenesen
szemközt mentek a «Madonna della Scoperta» terrász-falának, fel a
meredeken, a hol egy fa, egy bokor nem védte meg őket.</p>
<p>És nyomultak előre, s egy lövést nem tettek azalatt.</p>
<p>A falakról gyilkos tüzelés fogadta őket. A hű fiuk közül sok nem
végezte be a megkezdett éneket. Társai átléptek a holttestén s
tovább énekelték: «Ki megvéd a kisértet ellen!»</p>
<p>Oly gyorsan, mint a gondolat, elérték a terrászfalat.</p>
<p>S a fal nem állította meg őket.</p>
<p>Az összefogott kezek, az egymáshoz vetett vállak, a falba döfött
szuronyok képezték a lépcsőt. Mikor a zsolozsma utolsó sorát
énekelték, már fenn voltak a falon. Manassé volt a legelső.</p>
<p>«És az egész ostrom alatt egyetlen egy lövést nem tettek!»</p>
<p>A naphosszant vitatott «Madonna della Scoperta» el volt
foglalva.</p>
<p>A zászlóalj-parancsnok magánkivül volt örömében, diadalában!
Manassét megölelte és megcsókolá.</p>
<p>– Ön holnap tiszt lesz! a vitézség érdemrendével mellén!</p>
<p>Manassé szomorún mosolygott. – Ő jobban tudta, hogy mi lesz ő
holnap.</p>
<p>Hanem az ellenfél nem hagyta abba a dolgot. Minden oldalról
megindultak a franczia csapatok a majorépületet visszafoglalni.
Támadásra hivó trombitáik recsegése hangzott a magaslatok fedett
utain. A dobok riadót vertek. Maga a császár-gárda jelent meg a
csatatéren.</p>
<p>– Hadd jőjjenek! Szólt a parancsnok. Tízszeres erővel
<span class="pagenum"><a name="Page_187" id=
"Page_187">-187-</a></span> is megküzdünk itten. Visszaverjük őket,
míg saját csapataink utánunk érkeznek! Tüzet fiuk!</p>
<p>Most aztán Manassé csendesen ingatva a fejét, tagadólag intett,
s arra minden katona lábhoz ereszté a fegyvert.</p>
<p>– Mi ez? szólt elbámulva a parancsnok.</p>
<p>Manassé fölemelte az öklét az égfelé, fölnyujtott hüvelykujjal,
s azt mondá:</p>
<p>– Egy az Isten!</p>
<p>S arra társai is mind azt tették, és azt mondák:</p>
<p>– Egy az Isten!</p>
<p>– De hát mit jelent ez?</p>
<p>– Az Isten, a ki megtiltotta az emberölést.</p>
<p>– De ti katonák vagytok, csatatéren álltok!</p>
<p>– Megálljuk helyünket, megyünk a hova küldenek, meg tudunk
halni, de embert ölni nem.</p>
<p>– De hisz’ akkor az ellenség öl meg benneteket.</p>
<p>– Azt ő teheti.</p>
<p>A parancsnok fenyegetőzött; sírt, könyörgött, mind hasztalan.
Mindenre azt felelték neki, hogy «egy az Isten!» Parancsolni lehet,
hogy lőjenek: de az csak lőporvesztegetés lesz, ők a levegőbe
fognak lőni. «Egy az Isten!»</p>
<p>És senki sem tett egy lövést is a közeledő ellenségre.</p>
<p>Azt megdöbbenté a kimagyarázhatlan nyugalom. Kelepczét gyanított
benne. S ez alatt körülfogni igyekezett a majort, a császári gárda
elfoglalta a cziprusok halmát, s ágyúkat vontatott fel oda, de
csodálatos jelensége a sors intézkedéseinek! azokkal nem a «Madonna
della Scopertá»-t kezdte el lövetni, hanem a «Spia d’Italiá»-t. A
gránátok háromezer lépésnyi távolból csapkodtak le a fellegvár
falai közé.</p>
<p>A tulsó félről új osztrák hadcsapatok siettek rohamlépésben a
fenyegetett major felé.</p>
<p>Egy végső elkeseredett tusa volt készülőben azon épületcsoport
körül, melyet egy férfihad tart elfoglalva, a ki nem akar embert
ölni. <span class="pagenum"><a name="Page_188" id=
"Page_188">-188-</a></span></p>
<p>Akkor meg kell hát nekik halni mind! Vagy az ellen, vagy a
jóbarát kezétől.</p>
<p>Arra is készen vannak.</p>
<p>S már közel volt a catalauni tömeggyilkoláshoz hasonló
catastropha; – a midőn egy harmadik harczoló fél elegyedett az
ütközetbe.</p>
<p>Egy harmadik, a ki eddig hallgatott.</p>
<p>Nem nézhette tovább.</p>
<p>A havasok felől irtóztató fergeteg rohant alá, odavetve magát a
két harczoló fél közé, az feltépte a véres homokot a küzdtérről s
odavágta a küzdők arczába; – az kitépte kezeikből a zászlókat; az
éjszakát csinált körülöttük porfellegből, hogy ne láthassák
egymást, s villámostoraival csapkodott jobbra úgy, mint balra; az
elnémítá mennydörgéseivel az ágyúdörejt; az folyammá árasztá a
patakokat a küzdő felek között; az eltörölte az embercsinálta
haditervet a csatapiaczról s azt ordítá mind a két fél fülébe:
«vége»! Egyik fél sem nevezheti magát győztesnek, a harmadiké marad
a csatatér.</p>
<p>Harczról nem volt már többé szó, csak menekülésről. Egyes
előretolt csapatoknak a vihar, vész, porfelleg közepett a saját jó
szerencséjükre kellett megkisérteni a visszavonuló táborral való
egyesülhetést. A zápor szakadt, s a villámlobbanásnál, mintha
tengerfenék volna, úgy tünt elő a táj, minden irányba siető
embercsoportjaival; s mikor a villám pihent, még felfelvilágított
egy pontján a csatatérnek a vérvörös lobbanások fénye. Ott még két
hadsereg folytatja az éjsötétben, a felhőszakadásban az emberharag
harczát, nem törődve az Istenharaggal, s a halmokon túl egy égő
város veti a nyugtalan égre görögtűzvilágát. Dobpörgés,
trombitarecsegés, népordítás vegyül a mennydörgés közé.</p>
<p>Manassé zászlóaljának is menekülnie kellett az elfoglalt
majorból. A beállt éj sötét volt, az utak tömkelege csalékony,
csupán a szél irányáról tájékozhatták magukat, hogy merre van
előre, merre hátrafelé? Egyszer aztán a <span class=
"pagenum"><a name="Page_189" id="Page_189">-189-</a></span> zivatar
irányt változtatott: a zászlóalj kifáradtan, agyonázva, éhségtől
elcsigázva érkezett meg egy táborhelyre, a hol őrtüzek égtek, azt
hitte, hogy hazajutott. Az pedig volt az ellenség tábora.</p>
<h3>XXXII.</h3>
<p>Manassét és elfogott társait Bresciába szállították.
Köztudomásu, a mi itt történt velük.</p>
<p>Adorján egy napon következő ajándékokra virradt. Kapott egy
kávébarna egyenruhát, vörös zsinórzattal, arany paszomántos
gallérral, kardot arany kardbojttal, és egy hivatalos levelet,
melyben a vele együtt elfogott zászlóalj őrnagyává lett
kinevezve.</p>
<p>E tárgyak láttára valami szokatlan hőség futotta át idegeit.</p>
<p>Itt van tehát alkalom a boszura! Megtorolni annyi szenvedést
azokon, a kik ennek szerzői voltak. Karddal a kézben törni utat az
elkobzott hazába, s visszavívni országot és családi tűzhelyt!
Megfutamítani fényes palotáikból azokat, a kik megirigyelték az ő
kunyhója boldogságát s elszakíták őt családjától.</p>
<p>Hát még a dicsőség csábító képe! Ez a vérrel pirosított arczu
tündér, a ki, a hol megcsókol, ott megéget! Már eddig is a «Madonna
della Scoperta» hősnek nevezé Manassét mindenki. Bátorsága,
nyugalma, gyors elhatározása mind fényes katonai tulajdonok. Nevét
a történelem fogja feljegyezni! Annak a nevét, a ki az ekevasat
megjavította, a holnapután már letörüli a lapról; de annak a neve,
a ki a kardvasat csorbára verte a harczban, örökké lángolni fog. A
költők megéneklik viselt dolgait.</p>
<p>Ah, mint melegít ez a földi nap! Tudják ezt mind azok, a kik
látták feljöttét, lementét, zenithjét, nadirját! Ezt megtagadni,
erről lemondani: az a kínszenvedés!</p>
<p>De hát egy ilyen pillanat egy egész világrendszert kifordíthat-e
a sarkából? Hogy az az ember, a ki odaveté <span class=
"pagenum"><a name="Page_190" id="Page_190">-190-</a></span> magát a
harczoló felek közé, hogy kibékítse, szétválaszsza őket, most maga
álljon az egyik harczoló sereg első sorába s kiáltsa el a harczra
hivó jelszót? A ki a csata hevében azt mondá: «egy az Isten, a ki
megtiltotta az emberölést!» most azt kiáltsa: «egy az Isten!» a ki
azt parancsolta, hogy «irtsd ki a Midián népét; még az igavonó
barmát, a házőrző kutyáját se hagyd élve!» Ujra feltámadjon-e a
boszúállás lángja boldogtalan hazájának egyik határától a másikig?
A lőpor legyen a törvény? a fegyver a biró, az ütközet az Isten
törvényszéke? Ismét éles vassal, üszökkel menjen-e egyik polgár a
másik ellen, város város ellen, népfaj népfaj ellen? Hát egy
nemzedék se nőhessen-e fel a nélkül, hogy megkóstolja a honfitárs
vérét? S ha a boszú lesz a jelszó, nem esik-e annak első áldozatáúl
épen az ő honmaradt családja? Ha elveszed tőlük az egy Istent, ki
marad akkor velük?</p>
<p>Oh, ez nehéz tusa volt!</p>
<p>És viszont: van-e lehetőség e végzet elől meghátrálni? A vallás
tiltja az emberölést: de egy esetet kivesz. Az emberölést – a
hazáért. Most e lesujtó kérdés elé van állítva. Lehet-e azt felelni
rá: «nem!»</p>
<p>Kezébe adják a trikolor zászlót, Magyarország czimerével.
Lehet-e azt eldobnia? «Nem harczolok értte!»</p>
<p>Kinek merje azt mondani: én nem kötöm fel ezt a kardot? Az
utolsó közkatonája, saját vele szolgáló közmunkása fel fog kapni
erre a szóra egy marék homokot a földről és a szeme közé csapja!
Nevét gúnynak, alakját torzképnek fogják koptatni, s gyermekeinek
meg kell változtatniok a nevüket, ha «gyászmagyarok» nem akarnak
lenni saját hazájukban. Nem lesz maradása szülötte földén és
rettegni fog a világ minden zugában, vajha egy nemzetéből való
honfitársat ne hozzon eléje a balsors! Megostoroztatni, tövissel
koszoruztatni, arczul veretni, miként a…</p>
<p>Miként az a vérhullató kép ott ágya fölött.</p>
<p>Olaszországban nincs ház, melyből hiányzanék ez a <span class=
"pagenum"><a name="Page_191" id="Page_191">-191-</a></span> kép. A
gyönyörű férfiarcz, középen kétfelé választott leomló hajfürteivel,
homlokán a tövisfonadék vércseppeket serkeszt, és kezében a gúny
királyi pálczája, a nádvessző, melylyel megcsufolták.</p>
<p>Manassé megállt e kép előtt és hosszan elmélázott előtte.</p>
<p>Ennek is mondta a nép: «légy vezérünk, vezess bennünket a
rómaiak ellen, szabadítsd meg nemzetedet!»</p>
<p>És ő azt felelte a népnek: «én vezetni foglak az égbe: s
megszabadítom az emberiséget».</p>
<p>S akkor lerántotta a nép tündöklő polczáról és sárral dobálta
meg.</p>
<p>Ah, mert nem a római lictorok korbácsütése volt a
legfájdalmasabb, nem a testet átfuró éles vasak, nem Longinus
dárdaütése, mindazokat ember is ki tudja állani jajszó nélkül; de a
gúnyhahotája annak a népnek, a kinek számára üdvösséget hozott alá
az égből; a honfitársak keserű szidalma: ez az, a minek
elviseléséhez egy isteni szív kell!</p>
<hr class="tb" />
<p>«Én csak ember vagyok!» kiálta fel Manassé; «nem tudok hozzád
fölemelkedni!»</p>
<p>… És azzal felkötötte a kardot az oldalára.</p>
<hr class="tb" />
<p>A töviskoszorús fő pedig ránézett szelid szemeivel, s e szemek
azt mondák neki:</p>
<p>«Majd én lenyujtom hozzád a kezemet!»</p>
<hr class="tb" />
<p>Adorján fölvette őrnagyi egyenruháját, s sietett a legio
főparancsnokához; nehéz elhatározással szivében. Érezte, hogy az
egész eddigi élete megfordul e pillanatban, és a jövő kiáltó
ellentéte lesz a multnak.</p>
<p>Társai, a kikkel az utczán találkozott, hangos «éljent»
kiáltottak utána. Ő pedig megijedt saját kardja csörrenésétől.</p>
<p>A historiai nevű nagy embert egyedül találta a szállásán.
<span class="pagenum"><a name="Page_192" id=
"Page_192">-192-</a></span> Katonai egyenruhája le volt vetve, egy
könnyű nyári kabátban hevert a pamlagon. Arczán sajátszerű mosoly
és szemeiben olyan ragyogás, a mi félelmet gerjeszt a
ránézőben.</p>
<p>Kezében egy levelet tartott, s úgy tetszett, mintha azt olvasná.
De oly mozdulatlan volt maga az alak, s arczán a mosoly, és
szemeiben a rejtélyes tűz, mintha valaki ragyogón felnyilt
szemekkel aludnék.</p>
<p>Előtte egy alacsony asztalkán volt a kávésedény, több csészével,
és egy sajátszerű alakzatú chinai ibrik, a minőben a keleti
«hashist» szokták tartani.</p>
<p>Manassé jó ideig várt, utoljára ő szólalt meg:</p>
<p>«Tábornok úr!»</p>
<p>Erre a hirhedett ember felé fordítá szép, daliás férfiarczát,
azzal a hosszú, rengő szakállal, mely mellét eltakarta, s tovább
mosolygott.</p>
<p>«Eljöttem s parancsodra állok.»</p>
<p>A nagy férfi megmozdította az egyik kezét, mely a földre
csüngött, s megint visszaejté. Nehéz volt az a kéz? vagy nem
érdemelte meg a fáradtságot, a mire megmozdítá?</p>
<p>«Mit parancsolsz velem?» szólt Manassé.</p>
<p>Erre kapott választ.</p>
<p>«Ülj le és tölts magadnak kávét… Aztán tégy bele egy kanálka
hashist… Attól majd három napig aludni fogsz, s álmodol
csodadolgokat.»</p>
<p>Ő már benne volt ez álmokban.</p>
<p>S azzal mégis csak fölemelte lecsüngő kezét arra a szándékolt
mozdulatra s a másik kezében tartott levelet átnyujtá Manassénak.
Aztán a pusztán maradt tenyeréből olvasta tovább azokat a
csodadolgokat, a mik eddig abból a levélből tünedeztek eléje hosszú
díszmenetben, s a miktől az ember úgy mosolyog és szemei úgy
ragyognak… hogy azt félelem látni.</p>
<p>Manassé pedig ezt olvasá az átnyujtott levélből:</p>
<p>«Villafranca. A béke meg van kötve. A magyar legió <span class=
"pagenum"><a name="Page_193" id="Page_193">-193-</a></span>
feloszlattatik. Tagjai számára büntetlen hazatérés s katonai
szolgálat alól felmentés van biztosítva.»</p>
<hr class="tb" />
<p>Abban a szobában is ott volt ama töviskoszoruzott kép.</p>
<p>Manasséra nézett szeliden, s e tekintet azt mondá:</p>
<p>«Lenyujtottam-e a kezemet hozzád?»</p>
<p class="center">* * *</p>
<p>Mire az első gyümölcs megérett a fán, már akkor Manassé és
társai otthon voltak.</p>
<p>Blanka egész Kolozsvárig eléje jött férjének, Ilonkával. A nő
szebb volt mint valaha.</p>
<p>Az egész uton nem tudtak egymásnak mit mondani. Azt hallgatták,
a mit a gyermek csevegett.</p>
<p>«A Béla nem jöhetett el, mert annak most épen examenje van.»</p>
<p>Hja bizony, az elébbvaló mindennél a világon.</p>
<p>A bórévi hidnál ünnepélyes fogadás várt Manasséra. A város
bányász-lovassága is kivonult eléje, s az szép banderium: felmegy
hatvan főre. Ezeknek a lovai hordják a kohókba a vaskenyeret.</p>
<p>A lovascsapat élén egy gyönyörű szép, erőteljes fiu hozta a
zászlót, olyan bizton ülve meg a ficzánkoló lovat, mintha hozzá
volna nőve.</p>
<p>– Ki ez a szép fiu? kérdé Manassé Blankától.</p>
<p>A nő kedélyesen felkaczagott:</p>
<p>– Oh, te bohó! A te fiad az. Hát nem ismersz rá?</p>
<p>Hat év óta nem látta őt!</p>
<p>Áron bátyára is alig ismert rá. Egészen megfehérült a haja; nem
az évek száma, hanem az évek súlya alatt. Szónoklatot kellett volna
mondania; de biz azt csak elsirta az öreg. Nagyon erőt vett rajta
az érzékenység.</p>
<p>De a kinek arcza fájdalmasan lepte meg Manassét, az Anna volt. A
leány a sír felé hervadt. <span class="pagenum"><a name="Page_194"
id="Page_194">-194-</a></span></p>
<h3>XXXIII.</h3>
<p>A halottakat nem jól hantolták el!</p>
<p>Az eltemetett milliók szemfödele kilátszott a hant alól.</p>
<p>A hadsereg, mely vitézül harczolt, vérzett – még éhezett is, s a
katona minden ellenség között azt szokta gyűlölni legjobban, a ki
megkoplaltatta. A balsiker oroszlánrésze a tábori szállítmányosoké
volt.</p>
<p>A zugolódás, melyet kétszázezer ajk suttog, együttvéve nagy
hangot ad.</p>
<p>S a rablók oly elbizakodottak voltak, hogy még a befejezett
hadjárat után is folytatták a fosztogatást.</p>
<p>Utoljára egy előkelő tábornok, ki maga is részt vett az egész
hadjárat viszontagságaiban, erre a végzetes nyilatkozatra
fakadt:</p>
<p>«A ki ezeket a szerződéseket létrehozta, megérdemli az
akasztófát!»</p>
<p>S ettől a szótól egyszerre összeomlott az egész kártyavár.</p>
<p>A legfelsőbb parancsszó kimondá, hogy a bűnt ki kell deríteni,
tekintet nélkül a személyekre.</p>
<p>S erre a legrettenetesebb drámák egyike lett lejátszva a
legszomorubb szinpadon: a törvényszék sorompói előtt.
Rémjelenetekben gazdagabb, örvényekben mélyebb Macbethnél, III.
Rihárdnál.</p>
<p>Napvilágra kerültek egymás után a furfangos csalások, a mik
milliókban raboltak meg egy államot és fillérekben a közkatonát, a
mi megint milliókra megy. A kenyérbe kevert föld, az ellopott két
szál fonál – előjött kisérteni a sírból s halottakat hítt maga
után!</p>
<p>S azok mentek a hivására.</p>
<p>Két főbűnös úgy eltünt a per elején, hogy soha többet hirüket
sem lehetett hallani. Azt állítják, hogy elsülyedt velük a magas
tengeren a hajó, mely őket Amerikába szállítá, s hogy rejtett
pokolgép sülyeszté el a hajót.</p>
<p>A tábornok, kinek szobájában a szerződések köttettek, a szép,
mosolygó Antinous-alak, mikor megérte azt, hogy <span class=
"pagenum"><a name="Page_195" id="Page_195">-195-</a></span> ragyogó
egyenruhájának karján a porkoláb öt ujjának nyoma ott maradt, nem
várta be a szégyent: az iszonyúbb a halálnál. A mint a börtönajtót
bezárták mögötte, egy arany melltűvel keresztül szúrta a szivét, s
hogy nem jött elég gyorsan a halál, a dolmánya vitézkötésével
fojtotta meg magát.</p>
<p>A tanúk, kik bizonyságtételre felhívattak, ijesztő levelekkel
riasztattak vissza, s nem mertek beszélni.</p>
<p>Egy igen magas állású tanu, egy fő-fő államférfi, kormánytag,
mikor meg kellett volna jelennie a törvényszék előtt: irattárát
elégette, aztán felvágta ütereit és kikérdezhetlen embert csinált
magából.</p>
<p>Maga a fővádlott, a bankigazgató, a nemzetgazdász, börtönéből a
kriptaajtón keresztül szabadult ki: hová?</p>
<p>Ki nyitotta meg neki az ajtót? hát a többieknek?</p>
<p>Mindenki azt mondá, hogy még feljebb kell hatolni! Ezek csak
eszközök voltak: a vezénylet palotákban lakik.</p>
<p>Ekkor a vizsgáló törvényszék elnöke súlyosan megbetegedett. A
közvélemény megdöbbentő dolgokat beszélt e betegségről.</p>
<p>Egy másik biró vette a kezébe a vizsgálatot. Az hirtelen
megbetegedett és meghalt.</p>
<p>Aztán egy harmadik biró fogott hozzá. Az rövid időn
megbetegedett és meghalt.</p>
<p>A Borgiák és Ferrarák kezei járnak itten!…</p>
<p>Utoljára vádlottak, tanúk, birák, mind kipusztultak e rémperből:
csak egy fonálszál tartotta még össze az egész szétmálló
szemfödelet. S ez a fonalszál volt Vajdár Benjámin. Ő maradt benne:
egy közbenjáró, egy «médium».</p>
<p>S ugyan ki tépne vasmarokkal pókfonolat?</p>
<p>Mikor a nagy czápák kimenekültek a hálóból (ki a partra, ki a
tengerfenékre), akkor egy benmaradt tintahallal legyen-e kielégítve
az áldozatért ordító közvélemény?</p>
<p>Hadd fusson az is! – Hanem aztán fusson.</p>
<p>A rettenetes bűnpert betették az országos archivumba.
<span class="pagenum"><a name="Page_196" id=
"Page_196">-196-</a></span></p>
<p>Vajdár e zivatar alatt meg sem mozdult a helyéről. Jól tudta
azt, hogy a ki bűnösnek érzi magát, annak legjobb nem
nyugtalankodni.</p>
<p>A gyanú olyan, mint a házőrző kuvasz: a kit futni lát, utána
szalad és lehúzza. Maga a herczeg és a marquisnő is helyben tölték
az idényt s nem mentek se fürdőre, se utazni. Nagyon megszerették
Bécset.</p>
<p>Egy szép reggel aztán Vajdár meghivást kapott a
rendőrséghez.</p>
<p>A tanácsos, a ki fogadta, régi jó ismerős volt. Az arczán nem
látszott semmi vészjósló komorság. Nyájas volt, mint mindig.</p>
<p>– Önnek el kell hagynia a birodalmi fővárost huszonnégy óra
alatt s visszatérni hazájába, a hová internáltatni fog.</p>
<p>Erre az egyre nem volt készen Vajdár.</p>
<p>A befogatásra, kivallatásra voltak előkészületei; de a
kiutasítás ellen nincs védelem.</p>
<p>Tudakozódni akart. De a tanácsosnak semmi felvilágosítása sem
volt a számára többé.</p>
<p>– E percztől fogva egy rendőrbiztos áll önnek a szolgálatára, a
ki rendeltetése helyéig fogja kisérni.</p>
<p>Megértette. Gondoskodva van róla, hogy meg ne szökhessék.</p>
<p>Vajdár nem tette azt, a mit helyzetében minden ujoncz gonosztevő
tett volna, hogy hatalmas pártfogójához folyamodjék.</p>
<p>Tudta jól, hogy az most számára a legrosszabb hely.</p>
<p>Egyenesen hazament s egész nap el nem távozott a
szállásáról.</p>
<p>Szállása Caldariva marquisnő palotájának tőszomszédságában volt.
Legelső szobájából átjárás volt törve a szomszédpalota egy rejtett
folyosójára, melyen keresztül a szép Cyrene öltözőszobájáig
lehetett hatolni. Itt volt az a rejtett bejárás a velenczei óra
ajtaján keresztül.</p>
<p>Ezen a napon a velenczei órának nagyon sokszor eszébe
<span class="pagenum"><a name="Page_197" id=
"Page_197">-197-</a></span> jutott a végzetes tíz órát elverni. De
az óramű soha sem felelt rá vissza az ismeretes
opera-dallammal.</p>
<p>«A szép Cyrene nem akar engem elfogadni!» mondá magában Vajdár s
aztán gondolt valamit.</p>
<p>Kikönyökölt az ablakon szivarozva. Látta, hogy a ház kapuja
előtt ott áll szorgalmatosan a rendőrbiztos.</p>
<p>Egy kolbászka-áruló jött az utczán, attól a biztos vett egy
kolbászt. Ez ott ebédel az utczán. «Nem tetszik?» szólt a biztos az
ablakból lenézőhöz. «Köszönöm, foghagymás!» felelt az.</p>
<p>Még ő arra gondolt, hogy az megérzik a száján.</p>
<p>Nem jutott eszébe, hogy éhes. Az nap nem ebédelt.</p>
<p>Este hét óra tájon kigördült a szomszéd palota kapuja alól a
hintó. A selyemfüggöny le volt eresztve. Hanem azért lehetett
tudni, hogy a marquisnő benn ül; mert olyankor az inas nem a kocsis
mellett ül, hanem hátul a bakon. Vajdár vette a kalapját és lement
az utczára.</p>
<p>A rendőrbiztos tíz lépésnyi távolban követé.</p>
<p>Vajdár az operaházhoz ment. A szinházi páholy olyan jó hely,
hogy ott nincs kapus, se komornyik, a kinek ki lehessen adni az
utasítást, hogy az elfogadni nem való látogatót visszautasítsa. S a
marquisnő itt egyedül szokott lenni. Soha se állhatott ki maga
körül társalkodónőt. Valószinüleg azok sem őket. Látogató pedig egy
idő óta nem járt a páholyába.</p>
<p>Vajdár a rendőrbiztosnak azt mondá, hogy jegyet vált magának és
ő neki is, hogy bemehessen a parterrere. A pénztár előtti
tolongásban aztán sikerült neki elosonni kisérője szeme elől s a
páholyok folyosójára menekülni s ott hirtelen benyitni a jól ismert
páholy ajtaján.</p>
<p>Valami ballet folyt a szinpadon, a zenekar dolgozott erősen.</p>
<p>A marquisnőt nagyon érdekelhették a ballarina pirouettejei,
egészen kihajolt páholyából, úgy szemüvegezett; csak akkor vette
észre, hogy valaki bejött a páholyába, mikor az szép jó estét
kivánt neki. <span class="pagenum"><a name="Page_198" id=
"Page_198">-198-</a></span></p>
<p>A marquisnő megrettent, mikor e hangot meghallotta s aztán –
elkezdett nevetni.</p>
<p>Olyan jól voltak idomározva érzékei, hogy mindig ellenkezőjét
adják vissza annak, a mi szivében történik.</p>
<p>Mikor haragszik, akkor szeliden mosolyg; mikor vágyaktól hevül,
akkor közönyt mutat s csábító epedést, ha szive nem érez; pofont ad
az őrjöngő imádat hevében s fogszorító mænad torzképet mutat a
szeretőnek, s csókot vet annak, a kit megcsalni készül. Most
kaczagott, mikor meg volt ijedve.</p>
<p>Nem hitte tán, hogy Vajdár idejöhessen? Látta talán a
rendőrbiztost annak lakása előtt sétálgatni? Tudta talán, hogy
annak utasításai vannak?</p>
<p>Vajdár a páholy mélyében maradt, a marquisnő mögé rejtőzve, a
hol a nézőhelyről nem lehetett rálátni.</p>
<p>– Marquisnő tudja már, hogy engem Bécsből kiutasítottak.</p>
<p>– Nem tudok róla semmit.</p>
<p>– Azért nem akart magánál egész nap elfogadni. Én többször adtam
a kérezkedő jelt.</p>
<p>– Mindig volt valaki az öltöző szobámban: nem bocsáthattam önt
be. Mit beszél ön? Hisz az rettenetes volna!</p>
<p>– Reám nézve nagyon rettenetes. Elűzve Bécsből, hazakergetve
Magyarországba, a hol minden ember gyűlöl, mi vár reám? Annyi,
mintha az életet magát veszíteném el; s még ez élő testtel lennék
kényszerítve megkezdeni a kárhozat kínjait. Elveszítek mindent: egy
életpályát, melyben el voltam kényeztetve, egy világot, a miben
otthon voltam, jövendőmet! De a mi rám nézve a legelviselhetlenebb,
az: hogy elveszítsem önt! Ön reám nézve több, mint az élet. Ön egy
belém költözött lélek volt.</p>
<p>– Talán rossz lélek? S most önből exorcisálják a dæmont. Ez
önnek üdvére fog válni.</p>
<p>– Csakhogy a dæmoniacusok rendesen védni szokták magukat erősen
az ellen, hogy a megszálló szellemet kiűzzék <span class=
"pagenum"><a name="Page_199" id="Page_199">-199-</a></span>
belőlük. Én a magamét nem adom oda olyan könnyen.</p>
<p>– Beszélt ön már a herczeggel?</p>
<p>– Nem, és nem is fogok. Ez a fejemre mért csapás egyenesen ő
tőle jön.</p>
<p>– Mért tenné azt a herczeg?</p>
<p>– Boszúból.</p>
<p>– Boszúból? S mi oka lehetne a herczegnek ön ellen boszút
érezni?</p>
<p>– «Te» miattad!</p>
<p>Ez a «Te» megvilágosítá a választ.</p>
<p>A marquisnő közelebb hajolt hozzá. Hizelgett kegyetlen szivének,
hogy az eltaposott kigyó kétágú nyelvével még akkor is az ő lábát
nyalja. Nem gondolt rá, hogy a kigyónak méregfoga is van.</p>
<p>– Mit akarsz tőlem, bolondom?</p>
<p>– Beszélni akarok veled ez éjjel, bizalmasan egyedül.</p>
<p>– Jól van. Majd jer oda a rejtekhez szinház után s
bebocsátlak.</p>
<p>– Oh, ilyen könnyen nem rázasz le a nyakadról. Én bizonyos
akarok felőle lenni.</p>
<p>– Megesküdjem rá?</p>
<p>– Akkor épen nem hinném. Add ide a velenczei óratok kulcsát,
hogy mikor hazatérsz, magam nyithassam fel a rejtekajtót.</p>
<p>A marquisnő megint nevetett. Annyira megdöbbent e szótól.</p>
<p>– Csak rejtekajtóm kulcsát, semmi mást?</p>
<p>– Tán attól félsz, hogy távollétedben feltöröm a szekrényedet s
elszököm az ékszereiddel? Légy nyugodt, fogják a galléromat. Egy
rendőrbiztos van a sarkamban.</p>
<p>– Bolond vagy! Attól félek, hogy valami ostobaságot fogsz
elkövetni a szobámban.</p>
<p>– Például, hogy odaakasztom magamat az éji lámpád zsinórjára s
az botrány lesz? Ne félj tőle. Én beszélni akarok veled. Hogy
miről? azt még magam sem tudom <span class="pagenum"><a name=
"Page_200" id="Page_200">-200-</a></span> Talán meg hagyom magam
nyugtatni egy madártávlatból mutatott jövő kába panorámájával?
Talán azt fogom kivánni, hogy légy te is olyan őrült, mint én
vagyok. Álruhában, palotád ajtaján át szöktess el magaddal; s aztán
járjunk együtt a világban, mint orosz herczegi pár, vagy georgiai
fejedelem és királynéja; vagy mint üldözött szabadsághősök. Én
adófizetőddé tudom tenni az egész világot. Vagy legyünk komédiások.
Tánczosnő és prestigiateur! Mit tudom én, mit akarok veled
beszélni? Talán semmit sem. Talán csak egy boldog órát akarok még
átélni életemben, s azalatt nem mondani mást, mint a nevedet, és
azt, hogy szeretlek! – Add ide azt a kulcsot.</p>
<p>A szép Cyrene úgy tett, mint a kit csiklandoznak. Pedig
reszketett.</p>
<p>– Félek, hogy valami bolondot csinálsz nálam.</p>
<p>– Azt a bolondot itt a páholyodban is megtehetem.</p>
<p>– Csak nem akarod tán magadat itt előttem főbelőni?</p>
<p>A marquisnő igen erősen nevetett. A ballet pulcinellójának
bakugrásai indokolták a kaczagást.</p>
<p>– Oh, azt nem teszem, angyalom. Ma nem a te «jutalomjátékod»
van, hogy én is szerepeljek benne; a mi téged nagyon mulattatna.
Hanem a helyett igen egyszerű és igen prózai dolgot fogok
elkövetni. Azt teszem, hogy kiülök a páholy előterébe, veled
szemközt. A parterren most engem az a rendőrbiztos, a kit lóvá
tettem, úgy keres, mint a bolond a hátára akasztott sípot. Én
megszöktem előle a pénztárnál, mert bizonyosan tudtam, hogy nem
fogja engedni, hogy a te páholyodba belépjek, vagy akárki páholyába
is. Ez általános regula. Az a derék ember, ki most engem odalenn,
mennyen, földön és kakasülőn kutat, a mint meglát itten
kikönyökölve, rögtön rohanni fog ide. – Nos tehát, akarja Caldariva
marquisnő, hogy Vajdár Benjámint egész «éclat»-val itt fogják el az
ön páholyában, és holnap az egész moabita ujságiró nép keresse az
összefüggést Cagliari herczeg titkárának elfogatása s Caldariva
marquisnő elájulása között? <span class="pagenum"><a name=
"Page_201" id="Page_201">-201-</a></span></p>
<p>A marquisnő csábító szerelmesen nézett reá. Ez a szép tekintet
tele volt aqua toffanával, uráréval és a mi lappangó, illó halálos
mérget valaha föltaláltak.</p>
<p>– Nesze! szólt nyájasan mosolyogva s letépte a nyakán függő
zsinórról a kis aczélkulcsot, s a midőn azt átnyújtá neki, olyan
közel érte az ajkaival az arczát, hogy a lehelletének a melegét
érezhette rajta: «aztán okos légy!»</p>
<p>Vajdár megcsókolta a feléje nyujtott kezet, s eltávozott.</p>
<p>A szép Cyrene kihajolt páholyából s az általános tapsba vegyíté
a magáét. Azt is hihették, hogy a tréfás Perograllonak tapsol: –
saját magának tapsolt.</p>
<h3>XXXIV.</h3>
<p>Vajdár sietett ki a szinházból.</p>
<p>A kisérő biztosnak volt annyi gyakorlati esze, hogy a mint
«védenczét» elveszté szem elől, odaplántálta magát a kijárat elé, s
a többi biztosokat is figyelmezteté. Ott megtalálta őt a
kijövő.</p>
<p>Este lévén, egész barátságot kötöttek. Vajdár karöltve ment
kisérőjével hazáig s ott felkérte, hogy menjen fel vele lakára. Az
azt kérdezte tőle, hogy nem akar-e elébb vacsorálni? Vajdár azt
felelte neki rá, hogy a szűkre mért időt ilyen lappaliákkal most
nem töltheti; majd a vasutnál falatozhat.</p>
<p>A biztos, miután meggyőződött felőle, hogy Vajdár szállásának
több kijárata nincs egynél, bekvártélyozta magát az előszobába s
engedte, hogy védencze az inasával utikészleteit összecsomagoltassa
s butorai eladása iránt rendelkezzék, és a bucsúleveleket megirja.
Az idő rövid.</p>
<p>Vajdár pedig, a mint hálószobájába visszakerült, bezárta annak
az ajtaját s a rejtett csapóajtón keresztül a szomszéd
Caldariva-palota siket folyosójára sietett át. Egy égő viasztekercs
világított az útján. Most már kezében volt a kulcs, mely a
velenczei óra ajtaját megnyitja, nem kellett kéredzkednie. Ott
találta magát abban a szobában, <span class="pagenum"><a name=
"Page_202" id="Page_202">-202-</a></span> melynek annyi nehéz
emléke sulyosult lelkére. A mellékszobába vezető ajtók be voltak
zárva. Ide senki sem jöhetett be a marquisnő távolléte alatt.</p>
<p>Leült arra a causeusere, melyen annyiszor hallotta az ő
suttogását s a viasztekercset letette maga elé.</p>
<p>És aztán várt és találgatta magában, hogy mit hoz a jövő
óra.</p>
<p>Megjön-e a dæmon, a ki mint egy megszálló lélek, bevette magát
szívének minden rejtekébe; a ki mint egy megszokott méreg, ott él
minden csepp vérében, s maga magát kivánja, mint a mákony, mint a
morphium? Vagy ki hagyta magát űzni onnan? A rossz lelkek nem
szeretnek holttestekben lakni s ő már halott? S ha hazajön, mi fog
történni akkor? Képes lesz-e őrült szenvedélyből együtt szökni vele
a világba?</p>
<p>Várt egy óráig, kettőig. Minden kocsizörgésre felrezzent. Egy
sem ide hajtatott.</p>
<p>A szinháznak már régóta vége. A szép Cyrene, ha az utolsó
dobütést is be akarta várni, már hazajöhetett.</p>
<p>Nem jött haza. Éjfél is elmult; s ő még sem jött.</p>
<p>«Így is jól van!» Mondá magában a várakozó. «Te meg akartál
engem csalni! Majd meglássuk, hogy melyikünk csalta meg a
másikat?»</p>
<p>Azzal felnyitá a marquisnő iróasztalának a rejtett fiókját, a
zár titkával ismerős volt; s kivette belőle – ama bizonyos
maroquinba kötött tárczát.</p>
<p>Egy pillantás a tárcza tartalmába megnyugtatá felőle, hogy a
veszedelmes iratok mind együtt vannak abban. Szépen összehajtotta a
tárczát, s eltette a zsebébe.</p>
<p>Tehát adieu szép Cyrene, örökre!</p>
<p>Még az iróasztal rejtett fiókját sem zárta be, mikor a szobát
elhagyta, s a kulcsot benne hagyta, az óraajtóban belülről.</p>
<p>Szállására visszatérve, felvette az utiköpenyét s kiment az
előszobájába. Inasa és a biztos tartliztak egymással, hogy muljék
az idő. <span class="pagenum"><a name="Page_203" id=
"Page_203">-203-</a></span></p>
<p>– Én készen vagyok az útra, most már mehetünk falatozni.</p>
<p>Ezt a másik kettő is igen okos indítványnak találta.</p>
<p>Az inast elküldte bérkocsiért. Bőröndjeit lehordták. Egy óra
mulva a pályafő éttermében ült kisérőjével együtt s kárpótolta
magát az elmaradt ebédért és vacsoráért bőségesen.</p>
<p>Még a hajnali vonattal akart elindulni.</p>
<hr class="tb" />
<p>Hát a szép Cyrene hova tünt? Minő előbbvaló kötelesség vonta őt
el az oly égő lehellettel igért találkozástól?</p>
<p>A gadarénok dæmona, mikor a «mester» kiűzte őt a kinzó
ördöngösből, azt mondá: «engedd Uram, hogy a disznók közé
menjek!»</p>
<p>A szép Cyrene a szinházból az inasát hazaküldé egy suttogva
mondott izenettel; maga pedig a kocsijával, inas nélkül,
odahajtatott a külvárosok egyik hirhedett tánczbarlangjába, a hol a
legocsmányabb chansonette-énekesnők – terjesztették a finom izlést.
Nagy élvezetét találta ebben a mulatságban.</p>
<p>Nagy öröme telt benne, hogy valami hozzászegődött fiatal diákot
az édes eszétől tökéletesen megfoszszon. Az declamált neki, mint
egy őrült.</p>
<p>Éjfél után két órakor érkezett meg az inas, a várt
izenettel.</p>
<p>(Vajdár elutazott már.)</p>
<p>Az ezüst vállzsinóros inas láttára a szegény diák majd hanyatt
esett bámultában. A marquisnő, kit ő grisettenek nézett, nevetve
hagyta ott az asztalnál s sietett a hintajához, aztán hajtatott
haza.</p>
<p>Mikor az öltöző-szobájába belépett, első tekintete a felnyitott
iróasztalra esett. Látta, hogy a maroquin-tárcza hiányzik
abból.</p>
<p>Nevetése hasonlított a kaczajgörcshöz. Nagyon meg kellett
rémülnie e látványra. Mintha ott látta volna őt már függni az
éjlámpa helyén, vagy a pamlagon heverni <span class=
"pagenum"><a name="Page_204" id="Page_204">-204-</a></span>
kettémetszett torokkal. Hanem csak lassankint leküzdte ezt a
felindulást is. – S aztán kétszer-háromszor megvonogatva gömbölyű
vállait, kényes daczczal mondá:</p>
<p>– Így is jól van! – Te magad akartad így, bolondom. – Én nem
tehetek róla!</p>
<h3>XXXV.</h3>
<p>Az elhagyott leány pedig lassan hervadt a sír felé.</p>
<p>– Már a tavaszszal elmehettem volna, – mondá Manassénak, mikor
az hazaérkezve a hosszú távollét után, a drága teremtést keblére
ölelte; de te rád vártam. Nem hagyhattam itt Blankát, míg te meg
nem jösz. Most már csak a falevelek hullására várok.</p>
<p>Mi várni valója is lett volna még tovább?</p>
<p>Olyan füvet semmi tavasz nem hoz elő, mely az ő baját
meggyógyítsa.</p>
<p>Mikor meghallotta, hogy ama végzetes perben Vajdárt is
bűnrészességgel vádolják: az volt az ő útlevele a túlvilágra. Nem
volt miért élnie, nem volt mit remélnie többé. Ha vádolják,
bizonyosan igazuk van. Ha elitélik, nem teljesül az, hogy
visszakerüljön ő ehhez a házhoz.</p>
<p>Ettől fogva rohamosan haladt a betegsége: nem tudta ágyát
elhagyni többé.</p>
<p>– Visszaadom már a gyermekeidet; mondá egy reggel Blankának.
Legyenek ismét a tieid.</p>
<p>Arra gondolt, hogy a gyermekeknek nem szabad azt látni, mikor
valaki meghal. Kérte Blankát, hogy menjen ki velük a kertbe, s
küldje be hozzá Manassét. Egyedül akar vele szólni. És Anna még
akkor is mosolygó arczot mutatott. Erre emlékezzenek a gyermekek.
Blankának azt mondá, hogy ma egészen jól érzi magát.</p>
<p>Manassé bejött hozzá.</p>
<p>Anna keblére vonta testvére kezét.</p>
<p>– Különös álmom volt az éjjel, suttogá neki. Azt álmodám, hogy
«ő» haza került. – Nem jött egyedül. – <span class=
"pagenum"><a name="Page_205" id="Page_205">-205-</a></span> Egy
rendőr kisérte. – Azt mondák, hogy ide lesz száműzve a mi kis
völgyünkbe. – Senki sem vette észre, mikor bejött; a folyosóra
nyiló oldalajtón jött be: nem látta más, mint te! – Családunknak
sietős dolga volt: az én menyegzőmhöz készültek. – Te ott álltál
vele szemközt. – Ezzel az angyali komoly arczoddal. – Rút tekintete
volt. – Tele álnoksággal, elfojtott méreggel, haraggal. – Te nem
bántottad őt. – Nem vetetted szemére iszonytató multját. – Azt
mondtad neki hidegen, komolyan: – legyen ön itt. – Én adok önnek
munkát. – Szerezze meg munka által kenyerét s az emberek
becsülését. – Nem taszítottad ki az ajtón. – Nem mondtad ki az
emberek előtt a rosszabbik nevét. – Kegyelmeddel betakartad az ő
bűneit. – Szólj Manassé: Haragszol-e azért, hogy ezt álmodtam? Igaz
lehet-e ez így?</p>
<p>Manassé nem tudott neki felelni, csak fejét ingatta csendesen s
megszorongatá a kezét tartó kezet.</p>
<p>– Ugy-e Manassé, rebegé a beteg leány, ha én nem érem is azt
meg, hogy ő visszatérjen, de ha mégis visszatérne és én nem volnék
már itt, hogy kezedet könyeimmel áztassam ő érte: úgy fogsz vele
bánni, mintha én még látnám azt, úgy fogsz hozzá szólni, mintha én
még hallanám azt?</p>
<p>Manassé némán inte. S az ő fejbólintása egyértékü az
esküszóval.</p>
<p>– Ha meghalok, ugy-e odateszed a keblemre ezt az arczképet,
ezzel a száraz koszoruval s engeded, hogy együtt menjek el vele,
porrá lenni.</p>
<p>Néma igenlés volt a válasz.</p>
<p>– És ha nem találna visszajönni, suttogá heves lélekzettel a
leány. – Ha az álom nem más, csak álom. – Ugy-e, megigéred nekem,
hogy számomra akkora üreget vágsz a sírboltban, a mi kettőnek elég,
s ha ő meghal, – pedig meghal rövid időn: elhozod s odahelyezed
mellém a koporsóját. És ha börtönben és ha vesztőhelyen hal meg,
akkor is elhozod és helyet adsz neki én mellettem. <span class=
"pagenum"><a name="Page_206" id="Page_206">-206-</a></span></p>
<p>Manassé félrefordítá a fejét.</p>
<p>– No igérd meg.</p>
<p>Megcsókolta őt. Ez volt a fogadás.</p>
<p>Arra aztán a beteg leány megölelte a ráhajló bátya fejét s egy
testvércsókban homlokára lehellé a legtisztább áldását egy szűzi
léleknek, a ki jobban a mennyhez tartozik már, mint a földhöz.</p>
<p>– Elaludtam a nap felköltét, sugá a leány. Emeld föl a fejemet.
Úgy szeretném még egyszer látni a szép nap felköltét.</p>
<p>És még egyszer meglátta azt.</p>
<p>A toroczkói völgyben kétszer szokott virradni egy nap.</p>
<h3>XXXVI.</h3>
<p>Budapestre megérkezve, Vajdárnak jelentkeznie kellett a
rendőrségnél, hogy itt van.</p>
<p>A magyar főváros abban az időben sajátszerű képet mutatott.
Minden ember a nemzeti viseletet vette föl; a zsinóros dolmányok és
sarkantyus csizmák között egy olyan párisi divatban járó alak, mint
Vajdár, koczkáztatta azt, hogy a mint az utczán megjelenik, az
élczlapok rögtön állandó figurát csinálnak belőle. Hanem hát még
ezen segíthet a szabó, gombkötő, szűcs és csizmadia.</p>
<p>Vajdár elátkozta az egész várost. Ennél külömb dolog börtönre
itélve lenni. Inkább valahová becsukva, mint mindenünnen
kicsukva.</p>
<p>A rendőrfőnök megvigasztalta. Nem fog itt maradni. Tovább kell
mennie abba a «koronaországba», a melyben született: Erdélybe.</p>
<p>Ez még jobb! Ott ő rá százan meg százan rá fognak ismerni, mint
Diurbanura. Minden lépten-nyomon találkozni fog egy özvegy
asszonynyal, a ki rákiált: «ez volt, – a ki lemészároltatta a
férjemet!»</p>
<p>Hanem hát kötött útvonala volt, mennie kellett tovább hűséges
kisérőjével. <span class="pagenum"><a name="Page_207" id=
"Page_207">-207-</a></span></p>
<p>Kolozsvárra késő este érkezett meg. Szerencséjére esős idő volt,
senki sem járt az utczán, csak a vásárról hazatérő oláhok.
Nyugtalanította, hogy azok mind köszöntek neki. Azt gondolta,
fölismerték benne a hajdani tribunt. Pedig azok csak köszönnek
megint minden úrfélének, a kit elől-utól találnak. Jó emberek azok,
ha senki sem fuj beléjük rossz lelket.</p>
<p>Itt már keserves panaszra fogta a dolgát Vajdár a rendőrfőnök
előtt. Ő ebben a városban meg nem maradhat. Engedjék Nagy-Szebenbe
költözni.</p>
<p>Megvigasztalták. Nem is fog itt maradni, tovább menesztetik. De
nem Nagy-Szebenbe, hanem haza abba a városba, a hol született.</p>
<p>– «Toroczkóra!»</p>
<p>– Igen. Toroczkóra. Ez a rend. Ki hol született, oda
tolonczozzák haza.</p>
<p>Erre már a düh és rémület tört ki ajkain.</p>
<p>– Küldjenek inkább Szibériába, vigyenek Cayennebe! Küldjenek
gályára! De nem Toroczkóra. Azok közé, a kik a világon legjobban
gyűlölnek! Egy perczig sem biztos ott az életem. S ha agyon nem
ütnek az első héten, úgy éhen fogok meghalni közöttük! Inkább
egyenesen akaszszanak fel.</p>
<p>A rendőrfőnök megvigasztalá. Toroczkón van rendőrség, van
biróság. Számíthat védelemre személyes bántalmazások ellen, s
megtorlásra a megtörtént bántalmazás esetén. A mi az éhen meghalást
illeti, az ellen is van intézkedés téve. A belebbezés tartama alatt
az «illető» évenkint háromszáz forint kegydíjat kap, havonkinti
részletekben fölvehetőt a rendőrségnél. A hatóság figyelme mindenre
kiterjed. A «fizetési ívvel» rögtön boldoggá is tette a kegyelmes
úr Vajdár Benjámint.</p>
<p>S azzal karonfogta őt a barátságos kisérő, fölsegíté a szekérbe
és vitte Toroczkóra «haza».</p>
<p>Tehát Manassé átka teljes mértékben kitöltetett a fejére.</p>
<p>«Vissza kell neked kerülnöd ide: kitaszítva az egész
<span class="pagenum"><a name="Page_208" id=
"Page_208">-208-</a></span> világból, s azoknak a házaknak az
ajtaján koldulnod az irgalomkenyeret, a kiket elpusztítottál!»</p>
<p>És beteljesült Anna óhajtása is, hogy vissza fog ő térni még
ahhoz a házhoz, a hol az arczképét most is immortelle-koszoru
köríti, s el fogja hozni sebeit a világból, hogy azokat ott
bekötözzék és homloka szennyfoltjait, hogy ott letisztogassák.</p>
<p>Mert nem volt elég, hogy szülötte városába vitték haza, hanem
amint ott a rendőrbiztosnál megállapodott s kérte, hogy valami
szállást rendeljen a számára, az igen nyájasan nyugtatá meg, hogy
az iránt a felsőbb parancs intézkedett már; a belebbezett annak a
családnak fog átadatni, a mely őt fölnevelte. Lakása lesz a
«szülői» ház. Erre már oly dühbe jött, hogy magát a rendőrbiztost
inzultálta.</p>
<p>Az pedig hidegvérű ember volt s azt mondá neki, hogy ha nem
viseli magát engedelmesen, kegydíját is el fogja veszíteni s akkor
igazán mehet koldulni.</p>
<p>Meg kellett magát adnia rettenetes sorsának.</p>
<p>Türnie kellett, hogy a kisérő biztos karon fogja s Toroczkó
utczáján végig kisérje, egész az Adorján-házig.</p>
<p>Nem nézett a szemközt jövők szeme közé. Engedte magát vitetni
kábult fővel.</p>
<p>A kapubejárat, a fák az udvaron, a tornáczfolyosó mind oly régi
ismerősök voltak. A tornácz végében volt egy szunyoghálós külső
ajtó. Az volt az ő egykori szobája. A véletlen most is azt nyitá
meg előtte.</p>
<p>Manassé jött rá szemközt.</p>
<p>Ah, minő találkozás volt ez! A szentgyörgyi pincze-jelenet
után.</p>
<p>Az ember, a kit megfogott az átok, mint a rozsda, mint a penész,
tetőtől talpig, ott állt prófétája előtt, kinek szava itélet volt
az ő fején.</p>
<p>Az most ráteheti a lábát az ő fejére és belegázolhatja az arczát
abba a fekete vassalakba: a mi neki ezentul irgalomkenyeret ad!
<span class="pagenum"><a name="Page_209" id=
"Page_209">-209-</a></span></p>
<p>A kisérő biztos elmondá Adorján Manassénak, mint a ház fejének,
a legfelsőbb rendőrhatóság rendeletét, tudatá vele, hogy az illető
«családtag»-nak csupán lakhelyet tartozik adni a ház; élelméről
gondoskodik a hatóság, «havonkinti huszonöt forintok» kifizetése
által.</p>
<p>Vajdár a fogait csikorgatta szégyenében s azon gondolkozott,
hogy megölje mind a két embert.</p>
<p>Manassé hangja, midőn választ adott, oly nyugodt volt, hogy azon
semmi kedélyhangulatot nem lehetett észrevenni.</p>
<p>– A hatóság rendeletében megnyugszom, mondá biztosnak, s arra
semmi észrevételem nincs. Vajdár úr e család tagja volt, s azokról
házunknak kell gondoskodni. A hatóság kegydíjára nincs szükségünk.
Gyárunknál egy főkönyvvivői állomás lesz betöltendő, s arra Vajdár
úr elég képességgel bír. Lakását magában a hámorban választhatja s
fizetéséből tisztességesen megélhet. Rajtam is könnyíteni fog vele,
ha az állást elfogadja, mert a könyvvitelt eddig nőm maga végezte,
s őt most e tehertől fel akarom szabadítani. Ma többet nem
beszélhetünk erről, majd holnap rendbehozzuk az ügyet. Addig legyen
Vajdár Benjámin úr e háznak vendége. Szivesen látjuk.</p>
<p>Többet nem szólt, hátat fordított és kiment a szobából.</p>
<p>Vajdár összeszorított öklét vérig harapdálta fogával.</p>
<p>S még azután a kegyes kisérő, bucsuzás fejében, egy nagy
prédikácziót tartott neki, hogy minő nagy szerencse érte egész
váratlanul! Ez már aztán igazi földi gondviselés! Ilyen szives
fogadtatásban részesülni s egyszerre kész hivatalra találni, a mibe
csak bele kell ülni az embernek! S hozzá még milyen szép város!
milyen gyönyörű leányok! No csak azon legyen, hogy minél előbb
megházasodjék. Itt már szépen megélhet.</p>
<p>Vajdár nem reflektált kisérője kegyes beszédére; hagyta őt
bucsutlanul tovább menni. Még csak meg sem köszönte neki, hogy Bécs
városától idáig fáradt – az ő kedveért. <span class=
"pagenum"><a name="Page_210" id="Page_210">-210-</a></span></p>
<p>Forrt minden erében a felkavart méreg. Láz volt az, a mi agyát
hevíté.</p>
<p>Ha megbántott ellensége minden keserűséget százszorosan torolt
volna rajta vissza: nem ingerelte volna oly frenetikus dühre, mint
az által, hogy őt, a földre lesujtottat, még föl akarja emelni. Még
gondoskodik számára nyugalmas jövendőről, még állást készít neki, a
hol megbecsült, hasznos tagja lehessen a társadalomnak s azt is oly
gyöngéden teszi, hogy a látszat szerint a könnyebbülés a nagylelkü
rovására essék. Feleségét akarja felszabadítani egy terhes
foglalkozástól. – Nem bántja meg azzal a szóval: «megbuktál és most
én jót teszek veled!» – Azt mondja neki: «jókor jöttél, szivesen
látunk, jót fogsz tenni Blankával!»</p>
<p>Ah minő véres színben úszott előtte az egész világ!</p>
<p>Kényszeríteni őt arra, hogy jót tegyen! Jót tegyen azzal, a kit
üldözött! És aztán lássa őt mindennap boldognak!</p>
<p>– Valami iszonyú rosszat kell tennem ma! mondá a keblében lakó
dæmonnak. Egy olyan catastrophát, a mivel méltón legyen bevégezve
ez a rettenetes élet! Mit teszek? nem tudom még. – De az irtózatos
lesz – Felgyujtom-e ezt a házat? Vagy megölöm a család legkedvesebb
gyermekét, a kit kezembe kaphatok? Asszonyt teszek-e
szerencsétlenné? vagy a legjobb férfit halottá? De megemlegessék
azt a napot, a melyben engem visszaajándékoztak ennek a háznak!</p>
<p>Egy hatcsövű revolver volt a zsebében.</p>
<p>Elvakult dühvel, agyagszinű arczczal nyitott át a kis szobából
nyiló mellékszobába. Ott nem talált semmi tárgyat, semmi élőt, a
min valami boszúját tölthesse.</p>
<p>Tovább ment a következő ajtóra. Az ilyen kisvárosi házaknál
minden ajtó nyitva szokott lenni. Itt nincsenek tolvajok.</p>
<p>A czimerterem tárult eléje. Oda is benyitott.</p>
<p>Ott azután – talált valamit. <span class="pagenum"><a name=
"Page_211" id="Page_211">-211-</a></span></p>
<h3>XXXVII.</h3>
<p>A terem közepén volt egy nagy ravatal; a koporsóban ott feküdt
egy kiszenvedett angyal. Egy márványfehér arcz, behunyt
szempillákkal.</p>
<p>A halott keze keblén volt összetéve s az összetett kezek között
az örökvirággal koszorúzott arczkép. Azt kivánta, hogy azzal együtt
temessék el.</p>
<p>Vajdárt Anna koporsója állítá meg.</p>
<p>Most látta, hogy mily végtelen szerelem volt az, a mit ő
eldobott magától. Őrangyala volt az, a ki neki még holtában is
megbocsát. Ki az ő képét még az Isten elé is magával viszi.</p>
<p>Egy egész világ gömbölygött le előtte; nagy, mint a kerek
földgömb maga: tele a paradicsom édeneivel, a boldogság, az örömek
minden zónáival és meridiánusaival; – körülrepkedve angyalok
seregeitől. Ez a nehéz gömb, a mint közeledett felé, összemorzsolta
őt, végighengerült elfulladó mellén: – a megsemmisülés perczében az
atomokra omló ember kínordítása tölté be a házat. Végig zuhant Anna
koporsója mellett s homlokát a ravatal széléhez csapva,
eszméletlenül maradt.</p>
<p>Mikor magához tért, egy kis kertrenyiló szobában, az ágyban
feküdt. Előtte állt Manassé, ki sebzett homlokára jeges borítékot
rakott.</p>
<p>– Hagyd el, Manassé, szólt Vajdár, felkelve az ágyból. Ne ápolj
engem. Ebcsont beforr! Ne fáradj velem, kérlek. Ha a két India
minden balzsamában megfürösztesz is, én attól jóvá nem leszek.
Nincs Messiás, a ki én belőlem az ördögöt kiűzze, a ki már bennem
lakik. Meg van romolva minden csepp vérem, s nem tudok gondolkozni
másról, mint arról, hogy mi roszat tegyek? Az a rettenetes látvány,
a mi engemet lezúzott, nem javította meg ezt a rossz szivet: csak
más irányt adott az én szörnyetegeimnek. Ah, ha tudnád, hogy
ordítanak itt a fejemben Cerberus kutyafejei! Valakit meg kell
marnom! – Te már ne félj <span class="pagenum"><a name="Page_212"
id="Page_212">-212-</a></span> a harapásomtól. Az a megfoghatatlan,
az a megérthetetlen szentség, a ki megvédett engem a te haragodtól,
megvéd téged is az én mérgeimtől. De visszafordulok azok ellen, kik
ezeket a mérgeket belém oltották. Beszélni fog még rólam a világ! –
Nincs rajtam semmi jó. – Nem örülök semmi egyébnek, csak annak, ha
más szomorkodik. A kezemnek minden ujja piszoknyomot hagy maga
után, s a lábnyomaimat sírkeresztek jelölik. De vannak emberek, a
kik mellett én még fehér vagyok, mint a fehér liliom, és ártatlan,
mint a bárány. – Bélpoklos, ragályos dögtestet csináltak belőlem,
és mikor már nem tudtak mással ártani a te házadnak, engemet dobtak
ide. A hogy a chinai tengeri rablók hajigálják legyőzőikre a
ragályban elhullottak fertőzött rongyait. És ők most kaczagnak
rajtam. Keztyű voltam a kezükön. Bepiszkoltak azzal, a miben
dolgoztak s aztán elhajítottak. – – Kérlek, Manassé, ne hallgass
rám. – Meg vagyok őrülve. Nem csoda. – Eredj családodhoz. Annak
most nagy bánata van. Nem szükség, hogy az én jelenlétem hirével
szaporítsd azt. – Ne mondd senkinek, hogy itt vagyok. – Ez a kerti
szoba jó csendes kis hely. Van benne iróeszköz, egyéb nem kell. Meg
egy korsó víz. – Hagyj magamra reggelig. Semmire sincs szükségem.
Nem maradok a házatoknál. Csak a temetést várom meg. Ahhoz van egy
kis jussom. Hisz engem is temetnek akkor. Azután majd tudom, hogy
mit teszek? Az én dolgom az. Elmegyek innen. Többet nem fognak ide
küldeni tehozzád; – hanem megyünk együtt édes herczegem s bálványom
szép asszony, együtt a gályákra! – Most zárd rám az ajtót, hogy
véletlenül valaki be ne jőjjön ide. Ha még valami kivánságomat
teljesíteni akarod, holnapra rendelj ide nekem egy szekeret a kert
alá, mely Szebenbe vigyen. Az alatt, míg mindenki oda lesz a
temetésen, én itt hagyom a házatokat észrevétlenül. Ha nem lesz
kocsim, gyalog megyek el. Ne akarj lebeszélni, kérlek. Élő pokolgép
vagyok. Az óramű fel van húzva, s mikor az lejár, elsülyeszti a
hajót, a melyik felvette. <span class="pagenum"><a name="Page_213"
id="Page_213">-213-</a></span> Ne akarj itt tartani.
Gyászcsinálásnak, rémületköltésnek terveivel vagyok tele. Eredj
tőlem.</p>
<p>Manassé lefektette őt az ágyába, és azt mondta neki:</p>
<p>– Lázban vagy, pihend ki magadat.</p>
<p>Azzal magára hagyta őt, s rázárta szobája ajtaját.</p>
<p>Családjának még nem szólt semmit Vajdár ittlétéről</p>
<p>Kimentek ketten Áron bátyával a birgejbe, kivágni a családi
sír-alagutban a fülkét a legkedvesebb testvér számára.</p>
<p>– Akkorára vágjuk, hogy két koporsó elférjen benne; szólt
Manassé, mikor hozzáfogtak.</p>
<p>– Akkorára.</p>
<p>– Ő kivánta.</p>
<p>– Mi úgy tegyünk.</p>
<p class="center">* * *</p>
<p>A szobában hagyott jövevény pedig elkezdett irószerek után
keresgélni Manassé iróasztalán. Kénytelen volt kihúzni egy fiókot,
hogy levélpapirt találjon. Ott a tiszta papir alatt talált két
megfakult, elsárgult papirdarabot, a mikre ráismert. Az ő általa
hamisított váltók voltak azok. És mind a kettőn ki voltak törölve
az aláirt nevek. S a törlés rozsdaszín tintája bizonyítá, hogy az
nagyon régen történt! – Manassé rég lefegyverezte boszúját önmaga,
hogy ellenségét, még ha akarná is, ne üldözhesse.</p>
<h3>XXXVIII.</h3>
<p>A két férfi reggelre volt készen a munkával, akkor kerültek
haza.</p>
<p>Hideg, ködös, nyirkos őszi reggel volt.</p>
<p>Manassé azt mondá a szolgájának, hogy fogja a szobája kulcsát,
menjen be s csináljon tüzet a kandallóban. Egy vendég úr van
odabenn, azt, ha alszik, fel ne költse.</p>
<p>A szolga kevés idő mulva visszajött s azt mondá Manassénak, mi
közben folyvást prüszszögött: <span class="pagenum"><a name=
"Page_214" id="Page_214">-214-</a></span></p>
<p>– Az a vendég úr aligha meg nem akar halni.</p>
<p>Manassé sietett rögtön a szobájába.</p>
<p>Ott találta Vajdárt az iróasztala mellett ülve: arczán a
halálküzdelem rémtüneményeivel. Szemei kimeredtek üregeikből,
ijesztő fénytől ragyogva, arcza szederjes volt és ajkai
felduzzadtak. Előtte volt az asztalon egy megkezdett irás és a
maroquin-kötésű tárcza felnyitva, s a belőle kivett iratok
szétterítve.</p>
<p>Manassét a szobába lépéskor meglepte már valami exoticus, maró
fűszerillat, mely őt is egyszerre prüszkölni kényszeríté. E miatt
hirtelen zsebkendőjét tartá arcza elé.</p>
<p>A mint őt meglátta az asztalnál ülő alak, üvegfényű szemeit
rámeresztve, dadogá nehezen forduló nyelvvel:</p>
<p>– Felém ne jőjj; – halál van itt!</p>
<p>S az arczát az iratok felé fordítá. Kezeit már nem birta
megmozdítani.</p>
<p>Manassé hirtelen kinyitotta az ablakot, s egy percz alatt
megértett mindent. Összemarkolta az asztalán heverő iratokat.</p>
<p>– Ne bántsd! Ne bántsd! hebegé a tehetetlen alak. Manassé pedig,
arczát kendőjével eltakarva s lélekzetét visszafojtva, az egész
iratcsomagot, a tárczával együtt a felszított kandallóba
hajítá.</p>
<p>A nevezetes bűnpör legsúlyosabb terhelő okmányai lángot
vetettek. Nem ölhettek meg többé senkit.</p>
<p>De Vajdárt még megölték.</p>
<p>Manassé visszasietett hozzá s arczát friss vizzel megmosva,
igyekezett őt életrehozni.</p>
<p>A hideg víz enyhíté a halálkínt. Vajdár az ajkához emelt korsót
fenékig kiitta, s attól szava, eszmélete kis időre visszatért.</p>
<p>– Pokolbeli tűz ég bennem, hörgé. – Meg vagyok ölve. – A Borgiák
keze messze elér. – Én őt megloptam: ő pedig megölt engem. – Úgy
kell. – Megdöglöm. – S nem vihetem őt magammal a pokolba. –
Manassé. – Ne gondolj én velem. – Fuss a rendőrséghez. – Jelentsd
<span class="pagenum"><a name="Page_215" id=
"Page_215">-215-</a></span> fel, hogy haldoklom. – Vigyenek el
innen Szebenbe. – Orvosrendőri eljárás tárgya lettem. (Itt még
nevetett is kínra torzult arczczal.) Ha itt temetnek el, téged
fognak vádolni, hogy te mérgeztél meg. – Még mint halott is rosszat
teszek veled. Nem hagynak neked békét. – Még mint csontvázat is ki
fognak hurczolni a sírból, hogy téged üldözzenek általam. – Ne
keress a gyógyszereid közt semmit. – Ismerem én ezt a mérget. –
Mint porzót hintik a papirra. – Nem én vagyok az első. – Egész
orvosi facultás futott össze, hogy megmentse őket. – Nem találta
ellenszerét. – S én azt hittem, hogy én csaltam meg őtet. – Tíz
percz mulva halott vagyok. – Kezem, lábam nem él már. – Belől égek,
kívül fagyva vagyok. – Küldd el a hullámat Szebenbe. Átok a
világra!</p>
<p>– Benjámin, szólt Manassé, lefektetve a haldoklót az ágyra,
odatéve kezét a mellére. Az Úr keze van rajtad. Térj Istenhez. Ő
olyan biró, a kinek mérlegén egy pillanat malasztja lenyomja egy
élet minden átkát.</p>
<p>– Dobj ki a szemétre. – S rúgj rajtam egyet az utolsó
pillanatban. Az talán jól fog esni.</p>
<p>– Nem, Benjámin. Annak a jó angyalnak, a ki téged holtáig
szeretett, én azt igértem, hogy ha valaha túlélnélek, elhozlak ide
holtan, a koporsódat az ő koporsója mellé fogom tenni.</p>
<p>A haldokló melle küzdött a benne lakó dæmonnal.</p>
<p>– Őrjöngő! – S mit fogsz mondani a világnak, a hatóságoknak,
ellenségeidnek, ha kérdik, miben haltam meg?</p>
<p>– Azt mondom: Holt menyasszonya láttára megszakadt a szive s
hinni fogják.</p>
<p>Erre a szóra azokból az égő, kimeredt szemekből kicsordult a
köny. S e könyhullásra, mintha nehéz varázs szakadna fel kebléről,
még egyszer megmozdult s arczczal odavetve magát Manassé kezére,
megcsókolá azt.</p>
<p>És aztán halkan rebegé e szót:</p>
<p>«Egy az Isten.»</p>
<p>A megszálló dæmon elhagyta a testet. <span class=
"pagenum"><a name="Page_216" id="Page_216">-216-</a></span></p>
<p>Arcza egészen átváltozott; hosszura nyult, elsápadt, homloka
kisímult. A hajdani nemes kifejezés visszatért vonásaira.</p>
<p>– Köszönöm, rebegé.</p>
<p>A harang «készülőre» kongott. A gyászkiséret gyülekezni kezdett
a ház udvarán, a diákok is megérkeztek már, a kik énekelni fognak s
hozzákezdtek a hangoláshoz.</p>
<p>– Kérlek, szólt elhaló hangon Benjámin. – Hadd nyitva az
ablakot. Hadd jőjjön be az ének hangja hozzám. Eredj.</p>
<p>– Isten legyen veled.</p>
<p>S az ablakon átzengő ének hangjai felvették őt láthatatlan
szárnyaikra s utána vitték annak az előre ment fényes alaknak, a ki
már azóta az Úr zsámolya előtt térdel, könyörögve: «ha én
megbocsáthattam neki, szegény elmulandó asszony, hát te hogyne
bocsáthatnál meg neki: erős, örökkévaló Isten!»</p>
<hr class="tb" />
<p>Mikor a gyászoló család visszatért a temetőből, Manassé maga
köré gyüjté egész nemzetségét s így szólt hozzájuk:</p>
<p>– Még egy halottunk van. – Benjámin testvér haza érkezett,
töredelmes bűnbánó lélekkel; s a mint meglátta Annát holtan,
megszakadt a szive: meghalt.</p>
<p>És ezzel a szóval tisztára mosta őt.</p>
<hr class="tb" />
<p>Csak a szép Cyrene tudta, mikor meghallá, hogy Vajdár meghalt:
miben halt meg?</p>
<p>És abból, hogy csak ő halt meg, és nem többen, azt is megtudta,
hogy a veszélyes iratok meg vannak semmisítve.</p>
<p>Azért mégis neki és herczegének jutott a legnagyobb büntetés ama
nagy bűnpör vádlottai közül. A többieknek csak halál; nekik egy
sír, a melybe napról-napra mélyebben sülyed a halott, reménye
nélkül a feltámadásnak: a világ megvetése.</p>
<hr class="tb" />
<p><span class="pagenum"><a name="Page_217" id=
"Page_217">-217-</a></span></p>
<p>Az Adorján-család pedig virágzik és gyümölcsözik. Manassé,
Blanka boldogságát sokszorozzák gyermekeik; a toroczkói nép
munkáján áldás van; házaiban örvendő, elégedett nép, a ki tanul,
fárad, gyönyörködik, előre halad, békében él, világosságot
terjeszt, embert megsegít, Istent imád, hazát szeret, nemzetet
gyarapít; – s ez az a történet, a minek nincs vége, ne is legyen
soha se vége!</p>
<hr class="chap" />
<p><span class="pagenum"><a name="Page_218" id=
"Page_218">-218-</a></span></p>
<h2>JEGYZETEK.</h2>
<p>Az ide mellékelt jegyzeteket nem abból a czélból bocsátom az
olvasó közönség elé, mintha előre el akarnám magamat sánczolni a
műbirálatnak azon ostroma ellen, melyet regényeimnek történeti
háttere és azáltal a mesevázlat ellen szokott megindítani. Először
is nem követelem a regényiró számára azt a jogot, hogy a
história-iróval versenyezzen, másodszor nem ismerem el azt a
kötelezettséget, hogy a regényiró a historicus nézeteinek a maga
alkotását alárendelni tartozzék. A muzsák között egyedül Clio az, a
ki nem «szent». Ő nagyon is emberi lény. Vulgivagább Venusnál.
Kaczérkodik minden nemzettel. Ugyanazt a történetet máskép mondja
el a francziának, másként az angolnak. A költészet muzsája, mikor
igen nagy szellemekkel kötött szövetséget, ezt a nénjét igen
alárendelt szerepre használta. – Az «Orleansi szűz»-et Schiller egy
szentnek, Shakespeare egy bukott leánynak mutatja be, s mind
kettőnek a műve költői remek, bár minkettő alkotásánál nagy
lemondásába kerülhetett a történelem muzsájának segédkezet
nyujtani. Ha Stuart Máriát Shakespeare irta volna meg, bizonyosan
Erzsébet lett volna benne a hősnő és Mária a szörnyeteg. Az angol
«Clio» így diktálja azt.</p>
<p>Azonban magam is éreztem, hogy jelen regényemnek tárgya annyira
ismeretlen a jelen közönség előtt, s a korszak eseményei, melyben
az játszik, annyira határosak már a meséssel, hogy némi igazolással
tartozom az elbeszélés valószínűségének. Azért hoztam fel tehát
csupán az igazoló adatokat; mert éreztem, hogy regényemnek erkölcsi
iránya halomra dönthető lenne, ha csak egyet is azok közül a
végzetes fordulatok közül, mint az igazzal ellenkezőt lehetne
bemutatni. Igazolnom kellett, hogy mindazokat nem a véletlen, nem a
vakeset, de valóban <span class="pagenum"><a name="Page_219" id=
"Page_219">-219-</a></span> egymással küzdött erkölcsi ellentétek
következetes harcza idézte elő; mely erkölcsi tusa érezhető volt a
családi tűzhely magányától elkezdve egész a csatatérig, s kiterjedt
a kormányzat magaslatáig, mindenütt követelte áldozatait, romokat
hagyott emlékül maga után s végződött az egyik fél teljes és
ismételt bukásával; s a mely bukás annál nagyobb volt, mert a
hatalom korlátlan birtokában levő eszme vezetőit rántotta le a
porba.</p>
<p>A mi hiánya van a művemnek, azt egyéni ihlettségem rovására
kérem számítani, a minek korlátoltságát én magam legjobban
elismerem.</p>
<p class="right"><i>A szerző.</i> <span class="pagenum"><a name=
"Page_220" id="Page_220">-220-</a></span></p>
<p>A regény czíme: «<i>Egy az Isten!</i>»</p>
<p>A magyar unitáriusok jelmondata. Annyira kiváltságos kifejezés
nyelvünkben, hogy azt semmi más idegen nyelven nem lehet eltalálni.
Azért a német fordításban azt a czímet vette fel a fordító: «<i>Die
nur einmal lieben</i>», mert az, hogy «<i>Es ist ein Gott!</i>»
csak köznapi frázis, s magyarul azt teszi: «<i>van Isten!</i>», a
mit bebizonyítani nem volt e regény feladata. Az pedig, hogy «<i>Es
ist nur ein Gott!</i>» már fanaticus provocatio, s a mohamedán
«<i>la illa, illa ’llah!</i>»-nak felel meg; a mi megint nem volt e
regény czélzata. Angolban jobban megközelíthető e mondat értelme:
«<i>God is on God</i>», – vagy mint Fretwell amerikai fordítása
kifejezte: «<i>On is the Lord</i>», de végre az is abbahagyta, s
megtartotta az angol fordításnál is a magyar jelmondatot és a
németnél használt czímet, mely elsőt ugyan valószinűleg így fog
olvasni az angol, hogy «<i>Idzsi ez Ajsztin</i>».</p>
<p>(I. kötet 11. lap.)</p>
<p><i>Egyistenvallók</i>. Azért használtam az «egyistenvallók»
elnevezést az unitárius helyett, mert hazánkban is legtöbben azt
hiszik, hogy ezek azonosok az «<i>unitus</i>» görög egyház
híveivel, a kik pedig római katholikusok és nagyrészt románok,
magyar-szerbek (Szabadka), macedon görögök és kis részben magyarok;
míg a magyarhoni «unitáriusok» egyáltaljában magyarok és
<i>protestánsok</i>.</p>
<p>(I. köt. 12. lap.)</p>
<p>«Rólunk <i>unitáriusokról</i> azt hiszik még sokan, hogy nekünk
szarvaink vannak».</p>
<p>(Brassai Samu.)</p>
<p>(I. köt. 17. lap.)</p>
<p>«<i>Hagyományozó és örökösök</i>». Hasonló értelmü végrendelet
egy magyar főuri család viszonyaiból ismeretes hazánkban.</p>
<p><i>(Saját jegyzeteim.)</i> <span class="pagenum"><a name=
"Page_221" id="Page_221">-221-</a></span></p>
<p>(34. lap.)</p>
<p><i>Toroczkó és népe</i>. Toroczkó multjáról és jelenéről a hazai
irókon kívül kimerítő feljegyzéseket írt egy angol tudós.</p>
<p><i>(L. Booner: Transsylvania and his peoples.)</i></p>
<p>(36. lap.)</p>
<p>A <i>brachium</i>. A mondott fegyveres karhatalom a toroczkói
népnek hűbéri szolgálatra kényszerítése alkalmából történt, 1702
november 17-én Rabutin osztrák tábornok katonái hajtották azt végre
s a legyőzöttekkel akkor iratták alá azt a reversalist, <i>hogy
soha semmiféle «rebellióba» nem elegyednek, s maradékaiknak is
meghagyják, hogy affélébe ne elegyítsék magukat</i>. «E rémnapok
emlékére vannak a toroczkói házak ablakai kivülről vörös
szegélyzettel körülvéve.»</p>
<p><i>(Orbán Balázs: A Székelyföld leirása. V. köt. 205.
lap.)</i></p>
<p>(36. lap.)</p>
<p>«A szegény enyediek és az ottani tanulók és tanárok életben
maradt része is Toroczkóra huzódott: ott templomoztak, és
folytatták a tanítást, s Thoroczkó segítette mindaddig, míg Enyedre
visszaköltözhettek».</p>
<p><i>(P. Szathmáry Károly. A gy.-fehérvár-nagyenyedi
Bethlen-főtanoda története, 138–141. lap.)</i></p>
<p>(I. köt. 49. lap.)</p>
<p>«<i>Esernyőt hordanak magukkal</i>». Széchenyi István nevezte el
a pesti márczius 15-iki népnyilatkozatot «parapluie-revolutiónak».
Eső esett s a közönség <i>felvont esernyővel</i> ment – megkezdeni
a nagy horderejű mozgalmat.</p>
<p><i>(Saját j.)</i></p>
<p>(U. o.)</p>
<p>«<i>Egy árva ország</i>».</p>
<p>A symbolicus dal «Velenczéről» szólt. <i>(S. j.)</i></p>
<p>(65. lap.)</p>
<p><i>Egy karnagy</i>. <i>Mozart</i> fiatal korában a
<i>Miserere</i> zenéjét egy, kalapjába elrejtett papirlapra
lehangjegyezte. Bécsben Lipót császár alatt előadták azt, de nem
tetszett. A pápa azt mondta rá: nem elég ahhoz a <i>partitura</i>,
ehhez a <i>traditiók</i> is szükségesek.</p>
<p><i>(Saját jegyzeteim.)</i> <span class="pagenum"><a name=
"Page_222" id="Page_222">-222-</a></span></p>
<p>(81. lap.)</p>
<p><i>Áldás a római seregekre.</i></p>
<p><i>(Staatengeschichte der neueren Zeit. Hermann Reuchlin. IV.
kötet.)</i></p>
<p>(89. lap.)</p>
<p>«A házasság érvénytelen, még a sacramentalis copulatio daczára
is, ha az egyik fél dühöngő, álomjáró, vagy nehézkóros.»</p>
<p><i>(Instructio 13. §. Schultze. Eherecht 16. §.)</i></p>
<p>(91. lap.)</p>
<p><i>A pápa kegyelmezési joga.</i></p>
<p>«A pápának hatalma van a létező házasságot, kegyelem útján, nem
létezőnek nyilvánítani.»</p>
<p><i>(Schultze. Eherecht 51., 52. §§.)</i></p>
<p>(124. lap.)</p>
<p>A házasság semmis, ha az egyik fél eltitkolta, hogy lelki
betegségben szenved, vagy olyan <i>bűnt</i> követett el, mely
<i>becstelenítő büntetésre</i> itéltetést von maga után.</p>
<p><i>(Walter. Kirchenrecht. Nro 4. Note 9.)</i></p>
<p>(I. köt. 133. lap.)</p>
<p>«<i>A ráczok</i>».</p>
<p>Magyarország bánáti vidékén kitört fajharcz története. <i>(Saját
j.)</i></p>
<p>(I. köt. 170. lap.),</p>
<p>«<i>Giacomo</i>»</p>
<p>Ez volt a «mókaneve» (Spitzname) annak az államférfinak, a ki
később Antonelli bibornok név alatt lett világhírűvé. <i>(S.
j.)</i></p>
<p>(192. lap.)</p>
<p><i>Rossi figyelmeztetése a veszélyre</i>. «Egy úrhölgy, egy
lengyel tábornok és egy kegyes pap figyelmeztették Rossit a
személyes veszélyre s tanácsolák neki, hogy a parlament-palotát
katonákkal szállassa meg. Ő, az alkotmányos formák szigorú
tisztelője, azt felelte, hogy ehhez csak a parlament elnökének van
joga… Mindannyiak könyörgésére, rimánkodására, azt mondá, hogy ő
neki kötelessége megjelenni s azt teljesíteni fogja. A pápától
engedélyt kapott egy olyan megnyitó beszédre, melyben lángszavakkal
<span class="pagenum"><a name="Page_223" id=
"Page_223">-223-</a></span> mutassa be a nemzeti egység,
függetlenség javainak dicsőségét, a törvényes szabadságot, sőt még
az egyház világiasítását, tehát a polgári kormányzatot is. Ez volt
a koszorú, a mivel az áldozat magát felékesítette».</p>
<p><i>(Hermann Reuchlin. Staatengeschichte der neueren Zeit. V. k.
42. l.)</i></p>
<p>(203. lap.)</p>
<p>«Egy szavahihető ember, ki 1849-ben Garibaldit mint főtiszt
követte, hirhedett keresztülvonulásán az egyházi államon át,
beszélte, hogy egy halálra sebesült vallotta meg neki végvonaglásai
között, hogy ő volt Rossi orgyilkosa. Zambianchinak nevezte magát.
Talán ugyanaz, ki a Romagnában pusztított?»</p>
<p><i>(Ugyanott V. köt. 43. l.)</i></p>
<p>(203. lap.)</p>
<p><i>Calderari.</i></p>
<p>«Ekkor jelent meg <i>Calderari</i> ezredes, ki kora
fiatalságától fogva a pápai rendőrségnél szolgált; azt küldte ki a
kormány, hogy a gyilkosság bűnrészeseit fogja el. Ez a Calderari a
sokaság közé lépve, kijelenté, hogy ő a nép részén áll, s kardját
ki nem huzza ellene. A carabinieriknek azt tanácsolta, hogy
testvérileg ölelkezzenek a néppel».</p>
<p><i>(U. o. 44. lap.)</i></p>
<p>(204. lap.)</p>
<p>«Mintegy kétszáz egyén, azok között pápai egyenruhások, a
gyilkos magasztalása mellett vonultak a meggyilkolt háza elé, hol
annak gyászba borult családja tartózkodott… A börtönbe zárt
foglyokat kiszabadíták».</p>
<p><i>(U. o. 45. l.)</i></p>
<p>(214. lap.)</p>
<p>A pápa menekülését álruhában egyértelmüleg írják le, így
<i>Reuchlin</i> és <i>Cesare Cantu</i>: a <i>nőruha</i> álczáját.
<i>Meyer C. L. Geschichte des Kirchenstaates 1098. lapon</i> hozza
fel: «a pápa ez alatt a Quirinálban fogolyként élt, míg nov. 25-én
sikerült neki nőruhában s egy hölgy kiséretében Gaétába elszökni».
Legelfogadottabb azon adat, mely szerint a bajor követ maga volt a
pápa álruhás kisérője. <span class="pagenum"><a name="Page_224" id=
"Page_224">-224-</a></span></p>
<p>(217. lap.)</p>
<p>«<i>Circolo popolarék</i>». «Népkörök». Politikai klubbok, a mik
a római forradalom alatt a parlamenti szónokok befolyása alatt
nagyobb hatást gyakoroltak a közügyek vezetésére, mint a kormány és
országgyűlés. Főagitator: <i>Sterbini</i>.</p>
<p><i>(Staatengesch. H. Reuchlin.)</i></p>
<p>(I. köt. 217. lap.)</p>
<p>«Calderari megjelenik csapatja élén s kezeit kiterjeszti a
pártok felé: a nép árulónak szidalmazza, s ő vérző arczczal áll
annak a részére».</p>
<p><i>(U. o. 46. lap.)</i></p>
<p>(218. lap.)</p>
<p>«A lázadók egy ágyút szegeznek a főkapúnak. Torre mérnök,
demokrata, Róma ostromának történetírója, roppant termetével az
ágyú torka elé állva, megakadályozza a Vatikán lövetését».</p>
<p><i>(U. o. 46. lap.)</i></p>
<p>(219. lap.)</p>
<p>«Némely helyen megünnepelték az orgyilkosságot, névszerint
Livornoban».</p>
<p><i>(U. o. 47. lap.)</i></p>
<p>(230. lap.)</p>
<p>«Ritkasága végett is csodának nevezhető amaz erős északfény,
mely a Quirinálból nézve, úgy tünt fel, mintha egész Róma égne. A
pápa térdre borult annak láttára, imádkozva. A nép vészjelt látott
benne».</p>
<p><i>(U. o. 51. lap.)</i></p>
<p>(259. lap.)</p>
<p>A <i>holt város</i> a Karst sziklatájain.</p>
<p><i>(Saját jegyzeteim után.)</i></p>
<p>(I. köt. 265. lap,)</p>
<p><i>Pozsonyi juratusok.</i></p>
<p>A 48 előtti korszakban a rendi alkotmány országgyűléseire minden
megye két követet küldött. E követek mellé aztán a megye költségén
jogvégzett fiatalok, királyi táblai felesküdt jegyzők voltak
alkalmazva, hogy ott magukat a közjog gyakorlati <span class=
"pagenum"><a name="Page_225" id="Page_225">-225-</a></span> terén
kiképezzék. Ezek alkották az úgynevezett «országgyűlési
fiatalságot». A márcziusi napokban e pozsonyi országgyűlési
fiatalságnak megjelenése Bécsben nagy befolyással volt az ottani
válság kitörésére, a minek érdeme aztán közte s a pesti fiatalság
között sokáig vitás kérdésül fenmaradt, míg nagyobb dolgok le nem
mosták azt a tábláról.</p>
<p><i>(S. j.)</i></p>
<p>(I. köt. 273. lap.)</p>
<p>«Áron granátjai és gyutacsai».</p>
<p>Nem volt példa nélküli eset. Egy egyszerü földész, Gábor Áron
saját esze járása szerint, ágyúkat készített a szabadságharcz alatt
s a székely népfölkelést ő látta el harczképes ütegekkel.</p>
<p><i>(Saját j.)</i></p>
<p>(293. lap.)</p>
<p>Ciprianu háza.</p>
<p><i>(Saját jegyzeteim nyomán. L. Magyarhon népességei 73.
l.)</i></p>
<p>(I. köt. 296. lap.)</p>
<p>«<i>Pazsura</i>».</p>
<p>Az oláh felkelőknek a balázsfalvi népgyűlésen osztott császári
menlevél. <i>(Saját j.)</i></p>
<p>(305. lap.)</p>
<p>Az ismétlő forrás.</p>
<p><i>(Saját utijegyzeteim nyomán. Magyarhon szépségei 75–76.
lap.)</i></p>
<p>(308. lap.)</p>
<p><i>A magyar zsidók.</i></p>
<p>«E felekezet ősei hagyományos erkölcseivel s a keresztény magyar
társadalommal teljesen szakítva, üdvét egy köz üldöztetésben élt
népfaj hitében találva föl, annyi üldöztetések, véres kínok között
fenn birta tartani magát.</p>
<p>Egyszer fölvett vallásuk gyakorlatában és szokásaiban többé
legkisebb változtatást sem tettek; istentiszteletök s szokásaik
végrehajtásában a legorthodoxabb zsidó szigorúságával járnak el,
daczára, hogy együtt élnek keresztyén fajrokonaikkal, egyforma
ruhában járnak, s ugyanazon nyelven beszélnek ezekkel:
nemzetiségükre magyarok, vallásukra zsidók… <span class=
"pagenum"><a name="Page_226" id="Page_226">-226-</a></span></p>
<p>Ha kényszeríttetnek színből a keresztyén istentiszteletben
résztvenni… az urvacsoránál reszketve veszik szájukba a
kenyérfalatot, de meg nem rágják, le nem nyelik, hazaviszik
titkolva s otthon a kutyának dobják.</p>
<p>A keresztyén ünnepeken bezárkóznak s átaluszszák az ünnepeket. –
Annál buzgóbban megünneplik a zsidó ünnepeket.</p>
<p>Pénteken este, a mint megpillantják Jeruzsálem felől az első
csillag föltünését, letesznek minden munkát a kezükből, s azonnal
meggyul a gyertya minden ház ablakában s késő estig hallhatni ott a
zsidó vecsernyét.</p>
<p>A szombat minden óráit oly szigorúan szentelik meg, a mint azt a
4-ik parancsolat betűi követelik. Minden ház belsejében, a
szomszédok látásától jól elrejtve, egy kis sekrestyeszerű fülke van
építve, kelet felé s függönynyel elválasztva. Abban imádkoznak.</p>
<p>A tisztelet külalakja azonos az izmaelitákéval: megövedzés a
kendővel, a könyökszíj, tefillim, a hajlongások, az ima mormogása
közben.</p>
<p>Énekeiket Pécsi Simon, híres erdélyi fejedelmi cancellár, a
magyar zsidó vallás alapítója fordította zsidóból. Van egy
zsolozsmájuk, melyet menydörgés alkalmával énekelnek, mikor minden
ablakot kinyitnak:</p>
<div class="poem">
<div class="stanza"><span class="i0">«Nyisd meg uram, nyisd
meg<br /></span> <span class="i2">Irgalmad ajtaját!<br /></span>
<span class="i0">Küldd el nekünk, küldd el<br /></span>
<span class="i2">Az igaz Messiást!<br /></span></div>
</div>
<p>Nagyobb ünnepélyeik megülése valamelyik társuk házánál tartatik
meg; az a ház a zsinagóga.</p>
<p>Egy közülök a felszentelt rabbi. De az gyakran változik, hogy a
keresztyének meg ne tudhassák, melyik az?</p>
<p>A legutolsó főrabbijok volt Csukor Mihály. A rabbi fizetése a
baromfiak megöléseért járó schachter-díj. Annak a szakállát soha
levágni nem szabad.</p>
<p>Törvénykönyvük a zsidó pentateuch.</p>
<p>Várják az igaz Messiás eljövetelét, az itélet napját, mikor
minden hitetlen elpusztul a föld szinéről, egyedül a zsidók
vonulnak be a Messiás élén az igért Kanahanba.</p>
<p>E törvénykönyvüket, mint az izraeliták a frigyláda thoráját,
őrzik, s annak hollétét el nem árulják. <span class=
"pagenum"><a name="Page_227" id="Page_227">-227-</a></span></p>
<p>Hitök több babonával és balhiedelemmel van keverve a
legvakbuzgóbb thalmudistáénál is. Még a zsidó szertartásokat is
túlhajtják. A gyülölet, melylyel más felekezetek iránt viseltetnek,
az elfojtott boszú, megannyi ok testi-lelki elsatnyulásra,
társadalmi megsemmisülésre.</p>
<p>A tíz éves gyermek már be van tanítva felekezetének egész
történetébe.</p>
<p>Könyveiket keresztyén kezébe nem adják, de tartalmát elmondják
minden kérdezősködőnek.</p>
<p>Házassági szertartásaik ugyanazok, a mik a zsidókéi. Az új
asszony haját lenyirják. A keresztyén pap előtt kötött házasságot
nem tartják érvényesnek. Izraelitákkal összeházasodnak s ezt nem
jelentik be. Ha keresztyén akar közéjük házasodni, annak előbb át
kell térni, s nehéz próbaévet kiállani. Elsőben esküt tenni le,
hogy a megtudott titkokat el nem árulja, megtagadni apját, anyját
és a Krisztust.</p>
<p>Bőjtjük erősebb még a zsidókénál is. A szerdát megbőjtölik a
rossz lelkek hatalmának megtörése végett. Pénteken nem fésülködnek.
A szemetet napkelet felé nem szórják, mert arra van Jeruzsálem.</p>
<p>Legnagyobb védelmük az átkozódás. Csak hitük háborgatóit szokták
megátkozni s az ilyen átkok teljesüléséről csodálatos legendáik
vannak.</p>
<p><i>(Győry Lajos. Vasárnapi Ujság 1874. 43., 44., 45., 46.
számaiban.)</i></p>
<p><i>Ugyanott</i> a 47. számban <i>Ferencz József</i> (jelenleg az
egyistenvallók főfelügyelője) észrevételei a fentebbiekre, ki azt
az állítást czáfolva, mintha a magyar zsidóskodás az egyistenvallás
kifolyása volna, idézi a magyar zsidóknak azt a zsoltárát, mely a
pápistákat, kálvinistákat, lutheránusokat mind tévelygőknek
hirdetve, majd az egyistenvallókra tér s így nyilatkozik róluk:</p>
<div class="poem">
<div class="stanza"><span class="i0">«Negyedrendben, az kik egy
Istent vallnak,<br /></span> <span class="i0">Tiszteletben im
ezeknél nem jobbak;<br /></span> <span class="i0">Emberi találmányt
ők is követnek,<br /></span> <span class="i0">A többivel egy
hajóban eveznek».<br /></span></div>
</div>
<p>A «magyar zsidókkal» csaknem azonos felekezet a német «hetedik
nap szentjei»-nek sectája. Ezek azonban európai hazájukban nem
állták ki az üldöztetést s kivándoroltak Amerikába <span class=
"pagenum"><a name="Page_228" id="Page_228">-228-</a></span> s ott
az «Ephrata» telepét alapították meg, Lancaster város közelében.
Építkezésük most is olyan, mint a sváboké. Tökéletes kommunisták.
És vegetarianusok. Minden edényük fából van. Fegyvert viselniök,
vért ontaniok nem szabad. Hanem azért mégis, mikor a szabadságharcz
kitört Észak-Amerikában, a hetedik nap szentjei is meghozták a
maguk áldozatát a közös haza és közös szabadság oltárára. Beálltak
betegápolóknak. S a kórházi ragályban százötvennek az élete esett
közülök áldozatul.</p>
<p><i>(Das Buch der Welt. 1862. évfolyam.)</i></p>
<p>(309. lap).</p>
<p>A nap egyenlő felosztása télen nyáron, az <i>Ében Häezer</i>
parancsai az idegen nők iránt; a brachot imái; – a «minhaolan
veadhaolam» köszöntése, az ételek megválogatása iránt
felvilágosítást ad a <i>Schulchan Aruch</i>. (Németül megjelent
Hamburgban 1837.)</p>
<p>(312. lap.)</p>
<p><i>Servet megégettetését</i>, Blandrata halálát, Dávid
üldöztetését megtaláljuk az <i>Unitárius Kis Tükörben, írta Ferencz
József</i>. Ugyanaz általában igen világos képet nyujt az
unitarismus multjáról és állásáról a magyar hazában, kiknek
hitrokonaik nagyobbrészt angolok (Nagy-Brittaniában és Amerikában).
A lengyel hitrokonok elenyésztek.</p>
<p>(I. köt. 312. lap.)</p>
<p>«<i>Alm</i>».</p>
<p>Ez a neve a Schulchan Aruch szerint az olyan hatalmasnak, a ki
az Isten népe fölött kegyetlenkedik.</p>
<p>(I. köt. 314. lap.)</p>
<p>Az «<i>Arur</i>» és a «<i>Schofer</i>» átkozódás módjai.
<i>(Schulchan Aruch.)</i></p>
<p>(I. köt. 316. lap.)</p>
<p>Pécsi Simon és az ő Esztere.</p>
<p>Költői mondakörbe átvágó történeti hagyomány. Pécsi S. volt az a
hirhedett erdélyi kanczellár, ki a zsidó vallást az erdélyi
magyarság közé behozta s bámulatos sikerrel elterjesztette, míg
aztán erőhatalommal meg nem akadályozták benne. Eszter a nagyváradi
főrabbi szép leánya, kibe Pécsi beleszeretett, <span class=
"pagenum"><a name="Page_229" id="Page_229">-229-</a></span> s hogy
elvehesse, zsidóvá lett. A népmonda egész prófétai alakot csinált a
szép zsidónőből, kinek csaknem sikerült egy új zsidóországot
megalapítani Európa közepén.</p>
<p><i>(Több történelmi emlék után s. j.)</i></p>
<p>(I. köt. 317. lap.)</p>
<p>Tizenkét bágyoni lovas legény.</p>
<p><i>(Lásd Orbán Balázs. Székelyföld. V. k.)</i></p>
<p>(I. köt. 318. lap.)</p>
<p>«Elihu Burrit».</p>
<p>Az 50-es években nagy hírre jutott amerikai békeapostol.
<i>(Saját j.)</i></p>
<p>(321. lap.)</p>
<p>Tordai hasadék.</p>
<p><i>(Saját uti jegyzeteim és Orbán B. monographiája nyomán.)</i>
A tordai hasadékot némelyek vegytani alkotásnak vélik. Én
<i>Hunfalvy Jánost</i> fogadtam el tekintélynek (a saját
szemléletem megerősítésére), ki azt vulkáni alkotásnak nevezi.
<i>Magyarország és Erdély. II. szakasz.</i></p>
<p>(347. lap.)</p>
<p>A kialkudás Mogával. «1848-ban Moga József vezetése alatt levő
10,000 főt számláló oláh tábor vette körül a helységet… Küldöttség
ment a vezérhez… a feltételeket: – <i>tizenhat darab vágó
marha</i>, stb. – teljesítették: – <i>további kártétel nélkül
eltávozott</i>».</p>
<p><i>(Orbán Balázs. Székelyföld. V. k. 228. l.)</i></p>
<p>(II. köt. 7. lap.)</p>
<p>Allium obliquum Linnei.</p>
<p><i>(Haynald érsek fedezte fel a tordai hasadékban tett füvészi
tanulmányozása alkalmából.)</i></p>
<p>(II. köt. 9. lap.)</p>
<p>Bafomet bálvány.</p>
<p>Az a mesés bálványkép, mely a templariusok kiírtásában
szerepelt. Rájuk fogták a kormányok, a kik kincseiket el akarták
venni, hogy ezt a faragott képet imádták a Krisztus helyett.
<span class="pagenum"><a name="Page_230" id=
"Page_230">-230-</a></span></p>
<p>(II. köt. 17. lap.)</p>
<p>Kétszeri hajnal Toroczkón.</p>
<p><i>(Orbán Balázs. Székelyföld. V.)</i></p>
<p>«E napon kétszer volt alkalmunk az alvó természetnek
felébredését látni, a Keresztes mezőn már végig lebegtek a nap
elősugarai: s Toroczkón másodszor látták a nap sugarait a Székelykő
tető-ormán kigyulladni».</p>
<p>(U. o.)</p>
<p><i>Ava Saxa</i>, vagy <i>Afva Saxa</i>, meredek bércz,
Finnország uleaborgi kerületében, Tornea várossal szemben a
tengerparton, a melynek ormáról junius közepén kétszer látni a
napot lemenni és felkelni naponként.</p>
<p>(II. köt. 47. lap.)</p>
<p>E közlemények adatai az 1850-ben megjelent, de rögtön elkobzott
<i>«Das Schwarze Buch»-nak nálam meglevő példányából</i> vannak
merítve. E mű szerzője, mint tudva van, az akkori alsó-fehérmegyei
főispán, s jelenlegi országos képviselő, báró Kemény István, ki az
adatokat a leghitelesebb szemtanúk nyomán állította össze.</p>
<p>(II. köt. 47. lap.)</p>
<p>«Czigánylegény nőül vette a vérengzésből megmentett
grófleányt».</p>
<p><i>(B. Kemény Gábor. N. E. V.)</i></p>
<p>(II. köt. 49. lap.)</p>
<p>A «<i>Das Schwarze Buch</i>» szerzője azt így adja elő:</p>
<p>Ez iszonyúságok hirére, s hogy az enyedi menekültek közül több
százan az erdőkön rejtőznek, az éhhalállal és megfagyással küzdve
az én vezérletem alatt kirendeltek Tordáról tizenhárom lovast, két
honvéd szakaszt, s nehány aranyosszéki nemzetőrt, kikhez még négy
úrlovas csatlakozott, Paget János (angol születésű), báró
<i>Wesselényi Ferencz</i>, <i>Szilvási Miklós</i> és gróf <i>Toldy
Lajos</i>.</p>
<p>Felvincztől Enyedig már minden lépten-nyomon találkoztunk
menekülők hulláival az utczán, a miket a hollók, farkasok és
kóbor-ebek marczangoltak.</p>
<p>Előcsapatunk, mely tíz lovasból és husz honvédból állt, hirtelen
egy <i>jól fegyverzett oláh seregre bukkant, mely épen
Thoroczkó</i> <span class="pagenum"><a name="Page_231" id=
"Page_231">-231-</a></span> <i>elpusztítására indult. Pereczi
százados Szilvásival és a tíz lovassal minden tétovázás nélkül
közéjük rohant s szerteszét verte őket</i>.</p>
<p>Ezzel beszállásoltuk magunkat Enyedbe, én az embereimet az
erdőkre küldém a menekülőket összeszedni.</p>
<p>Ez éjszakán hétszázat mentettek meg.</p>
<p>Leírhatatlan jelenetei a kitörő örömnek és kétségbeesésnek. Itt
egy elveszettnek hitt szorítá kebléhez gyermekeit, amott egy
megmentett leánykát adtak vissza szerető anyjának; míg a kik nem
találták az övéiket a megmentettek között, csak sirtak, de nem
mertek utánok tudakozódni, attól félve, hogy halálhiröket kapják
válaszul.</p>
<p>A megmentetteket, kik maguk nem mehettek, hetven szekérre
ültetve, korán reggel megindultunk Vincz felé. Itt a lesben álló
oláhok megrohanták előcsapatunkat. Benn Vinczben hadrendben
felállított sereget találtunk, míg több oldalról vágtató lovasok
közelítettek felénk.</p>
<p>Itt a Fekete Könyv szerzője szemtanui élethűséggel írja le a kis
védő csapat bámulatos hősi küzdelmét, melyben kitüntették magukat
<i>Pereczi százados</i> és <i>Paget</i> a lovasok élén; a honvédség
buzdításában pedig <i>Dobozi</i> és <i>Bánó Miklós</i> (később
országgyűlési képviselő s a mostani képviselőház alelnökének
testvére) és Anasztázi (olasz) őrmester. Az egész menekvő csapat
szekérsorával sikerült a fegyveres ellentáboron
keresztültörniök.</p>
<p>Itt esett el egy lovas őrmester, ki nagyon messze bevágott az
ellencsapat közé, lövéstől találva.</p>
<p>(II. köt. 69. lap.)</p>
<p>«Choiseul Praslin herczeg».</p>
<p>Egyik megelőzött évben (1846-ban) hirhedetté lett alak. Szép
fiatal nejét megölte gyermekei nevelőnője iránti bünös
szenvedélyből. (Egykoru hírlapok.)</p>
<p>(II. köt. 73. lap.)</p>
<p>Féltél napja. Thoroczkón ősünnep.</p>
<p><i>(Orbán Balázs. Székelyföld. V. köt.)</i></p>
<p>(74. lap.)</p>
<p>Saját pénzükért isznak a lakodalomban.</p>
<p><i>(U. o. V. kötet.)</i> <span class="pagenum"><a name=
"Page_232" id="Page_232">-232-</a></span></p>
<p>(77. lap.)</p>
<p>Lányi czigány alakja.</p>
<p><i>(Saját uti jegyzéseimből.)</i></p>
<p>(II. köt. 82. lap.)</p>
<p>A magunk fajából való renegátok. <i>(U. o. 228. lap.)</i> Mindig
voltak árulók, a kik jóltevőik iránt voltak épen a
legkegyetlenebbek. Ez az emberi szellem éjoldala.</p>
<p>(86. lap.)</p>
<p>A Birgej.</p>
<p><i>(Orbán Balázs. Székelyföld. V. kőtet.)</i></p>
<p>(II. köt. 92. lap.)</p>
<p>A «<i>Kő</i>» szorosában végbement harczok. Le vannak írva
<i>Orbán Balázs «Székelyföld»</i> művében.</p>
<p>(II. köt. 94. lap.)</p>
<p>«Cress lovasok». Eredetileg dragonyosok voltak. A magyar kormány
által mellvérttel láttattak el. Fekete egyenruhájuk volt, sisakjuk
taraján fekete tollazat. Legutoljára Szegeden találkoztam
csapatjukkal 1849. év julius végén. <i>(S. j.)</i></p>
<p>(94. lap.)</p>
<p>Cress lovasok hőstette az enyedi hidon.</p>
<p><i>(Báró Kemény István elbeszélése nyomán.)</i></p>
<p>(II. köt. 96. lap.)</p>
<p>Hatvani egy támadás visszaverésére egy félszázad «halálfőst»
küldvén ki, azt az oláhok körülvették és elfogták.</p>
<p><i>(U. o. 242. lap.)</i></p>
<p>(II. köt. 96. lap.)</p>
<p>Midőn körülfogva mindenfelől, a küzdés lehetetlen volt, a
«halálfejesek», felszólításra, egyik a másikat szúrták le; nekik
nem volt szabad fogságra esniök.</p>
<p><i>(U. o. 245. lap.)</i></p>
<p>(II. köt. 106. lap.)</p>
<p>Székelyvár leirása. <i>(U. o. 220.)</i> Még áll belőle egy
toronyfal; valaha erdő is volt körülötte, de azt kiirtották.</p>
<p>(II. köt. 107. lap.)</p>
<p>Abrudbánya a pusztulás után.</p>
<p><i>(Saját uti jegyzeteimből.)</i> <span class="pagenum"><a name=
"Page_233" id="Page_233">-233-</a></span></p>
<p>(II. köt. 108. lap.)</p>
<p>Római emlékek Abrudbánya körül. <i>(S. j.)</i></p>
<p>(II. köt. 108. lap.)</p>
<p>«Az ágyúk a gőz- és vízgépek csőiből voltak csinálva, a miket a
bányákból elhoztak».</p>
<p><i>(Nagy-Enyed veszedelme. B. Kemény Gábor 242. l.)</i></p>
<p>(II. köt. 109. lap.)</p>
<p>Fabu Popi. (U. o.)</p>
<p>(II. köt. 110–112. lap.)</p>
<p>Szájhagyomány az oláhokról.</p>
<p><i>(Saját uti jegyzeteim.)</i></p>
<p>(II. köt. 116. lap.)</p>
<p>Gyertyámos fölégetése.</p>
<p><i>(Orbán B. «Székelyföld».)</i></p>
<p>(II. köt. 124. lap.)</p>
<p>A toroczkó-szentgyörgyi békekövetek lekonczolása.</p>
<p><i>(Orbán Balázs. Székelyföld. V. kötet.)</i></p>
<p>(II. köt. 130. lap.)</p>
<p>Szent-György felgyújtása. <i>(U. o.)</i></p>
<p>(II. köt. 131. lap.)</p>
<p>Ágyúzás a Székelykőről.</p>
<p>«Az oláhok a város körül a gyümölcsösök és kalangyák közé
megbujva várták az éjt, hogy annak leple alatt végrehajtsák
népgyilkoló szándékukat, melyet Szent-Györgyön oly rémes előzmények
között kezdettek meg. Toroczkó helyzete a legválságosabb volt, mert
a város minden oldalra szolgáló utczái minden irányban nyitva és a
sokoldalú megtámadásnak kitéve, mely ellen nemzetőreink sokfelé
felosztott csapatja alig védhette volna: azért azon cselt
használták, hogy vagy 40-en egybeszedve a nemzetőrség és az iskola
dobjait, a Székelykő felől nyitva levő oldalon észrevétlenül
kilopództak s a Székelykő oldalára felmászva, ott egyszerre
elkezdtek iszonyatosan dobolni, lövöldözni s roppant kiabálás közt
a városba bevonulni.</p>
<p>Az oláhok félénkebb része már a hegyek visszhangja által
sokszorozott lövöldözés és dobszóra megfutott, kik hátramaradtak, a
3000 aranyosszéki nemzetőr megérkeztének hirére <span class=
"pagenum"><a name="Page_234" id="Page_234">-234-</a></span>
eszeveszetten futottak szét, s Toroczkó meg volt mentve; többé
háborgatni nem is merték.</p>
<p><i>(Orbán Balázs. Székelyföld. V. köt. 208. l.)</i></p>
<p>A sziklába fúrt ágyúkat magam is láttam s azt a székely
menyecskét is, a ki megtette fogadásból, hogy mikor egy ilyen ágyút
el akartak sütni a népünnep alkalmával, egy laskanyújtó deszkát
tett az ágyúlyukra s arra ráült, s úgy lövette fel magát a
levegőbe. Semmi baja se történt.</p>
<p>(II. köt. 139. lap.)</p>
<p>Szentgyörgyi puszta-templom.</p>
<p><i>(Saját uti jegyzeteim szerint.)</i></p>
<p>(II. köt. 150. lap.)</p>
<p>Toroczkói vastermelés.</p>
<p><i>(Orbán Balázs. Székelyföld. V. köt. 212. l.)</i></p>
<p>(II. köt. 155. lap.)</p>
<p>A toroczkói bányászok kényszerített beosztása a hadseregbe.
<i>(U. o.)</i></p>
<p>(II. köt. 165. lap.)</p>
<p>A vasipar hanyatlása: a vámleszállítás miatt.</p>
<p><i>(Saját jegyzéseim az 50-es évekből.)</i></p>
<p>(II. köt. 167. lap.)</p>
<p>«Külföldön – a Vojvodinában». A Bácska és a Bánát azon időkben
külön koronaországgá volt alakítva «Szerb vajdaság» czím alatt.
<i>(S. j.)</i></p>
<p>(II. köt. 168. lap.)</p>
<p>Hogy az <i>unitáriusok nem keresztyének és így polgárjogokkal
nem birnak</i>. Ezt azokban az időkben még <i>nevezetes magyar
jogtudósok</i> is így állították. Kútforrást nem akarunk nevezni.
«1848-ban a pozsonyi országgyűlésen az unitárius vallás törvényesen
bevett vallásnak nyilváníttatott». De az örömérzést csakhamar
elfojtotta a nemzet leveretése. A szomorú emlékű 50-es évek
kormánya különösen a protestáns egyházak és iskolák ellen indított
hadjáratot. <i>Az unitárius egyház önkormányzási joga nyilván
megtagadtatott. 1851-ben elhalván a püspöke, ennek a székét ujra
betölteni meg nem engedtetett</i>».</p>
<p><i>(Unitárius kis tükör 26–27. lap. Irta Ferencz József.)</i>
<span class="pagenum"><a name="Page_235" id=
"Page_235">-235-</a></span></p>
<p>(II. köt. 172. lap.)</p>
<p>A nyereség legnagyobb részét bűntársai tulajdonították el.
<i>(Der neue Pitaval XXXV. kötet 8. l.)</i> A távolabb eső
bűnrészesek menekültek.</p>
<p><i>(U. o. 10. l.)</i></p>
<p>(II. köt. 172. lap.)</p>
<p>«E bűnper ellenesei nemcsak a magas üzleti és pénzügyi világból,
hanem egy bizonyos politikai és vallásos pártárnyalat tagjaiból is
állottak… <i>Összeköttetésbe hozatott ez bizonyos nemszabadelvű,
magasrangú urak állítólagos cselszövényeivel</i>».</p>
<p><i>(Der neue Pitaval XXXV. köt. 95. l.)</i></p>
<p>(173. lap.)</p>
<p>A hadsereg későn kapta meg a vágómarha-szállítmányt, akkor már
nem volt rá szükség, ujra el kellett adni, ezen vesztett a kincstár
1 millió 330 ezer forintot. Hogy a további szállítás alól megváltsa
magát, kárpótlást fizetett a szállítóknak 650 ezer forintot.</p>
<p><i>(U. o. 12. lap.)</i></p>
<p>(II. köt. 173. lap.)</p>
<p>A nem létező ökrök bőrére való szerződés.</p>
<p><i>(U. o. 16. laptól 50 lapig.)</i></p>
<p>(II. köt. 173. lap.)</p>
<p>«Olaszaiddal?»</p>
<p>Az illető szállítmányosok olaszok voltak.</p>
<p><i>(Der neue Pitaval.)</i></p>
<p>(II. köt. 174. lap.)</p>
<p>A gabonaszállítmány. «Egy harmada jó volt a gabonának, két
harmada rossz; a gabonába kevert föld, szemét s egyéb használhatlan
czikkekért 327 ezer forintot fizetett a kincstár».</p>
<p><i>(U. o. 70. lap.)</i></p>
<p>(II. köt. 175. lap.)</p>
<p>A csinvatügy, a devisekkel és államkötvényekkel való üzlet.
<i>(U. o. 74. és a következő lapokon.)</i> A <i>84. és 85.
lapok</i> kiderítik, hogy az illetők a kincstár számára külföldön
eladott államkötvényeket 4¾–5 százalékkal számították be az akkori
tőzsdei árfolyamon alul. <span class="pagenum"><a name="Page_236"
id="Page_236">-236-</a></span></p>
<p>(II. köt. 175. lap.)</p>
<p>A két fonalszál.</p>
<p><i>(U. o. 56–57. és a következő lapok.)</i></p>
<p>(II. köt. 178. lap.)</p>
<p>A versenytársak kijátszása a mellékszobában leskelődők
értesítése által. <i>(U. o. 13. lap.)</i> A szerződést
visszakeletezték.</p>
<p><i>(U. o. 14. lap.)</i></p>
<p>(II. köt. 179. lap.)</p>
<p><i>A solferinoi csatatér leírása.</i></p>
<p><i>(«Der Krieg in Italien, 1859. Nach den Feldacten, und anderen
authentischen Quellen bearbeitet durch das K. K.
Generalstabs-Bureau für Kriegsgeschichte». II. köt. 240.
lap.)</i></p>
<p>(II. köt. 180. lap.)</p>
<p>Eltévedt dandár.</p>
<p>A Leiningen lovasdandár elébb Madeletól Ceresara felé, onnan
megint tovább egész Goitoig visszafelé halad – «a viszonyok egészen
hamis felfogása miatt, igazolhatlan módon elhagyta a
csatatért».</p>
<p><i>(U. o. 180. lap.)</i></p>
<p>«A Zedtwitz hadosztály egészen eltünt előlem: reggel óta Goito
felé tartván, minden jelentéstétel nélkül». Wimpffen tábornagy
jelentése.</p>
<p><i>(U. o. 298. lap.)</i></p>
<p>(II. köt. 181. lap.)</p>
<p>Vontcsövü ágyúk.</p>
<p>«A franczia granátok oly messzire hordtak, hogy a Monte Scaláról
a cziprusok halma mellől a 3000 lépésnyi távolban fekvő solferinoi
váracsot is elérték».</p>
<p><i>(U. o. 285. lap.)</i></p>
<p>«A Zichy lovasdandár 9. számú lovassági ütege rohamban
közeledett egész 800 lépésnyire az ellenséghez; de alig csatolták
le az ágyúkat, abban a pillanatban három ágyúja le volt szerelve a
franczia lövegek által s a negyediknek minden lova megölve… Délre
mind a két ütege a lovas dandárnak harczképtelenné lett».</p>
<p><i>(U. o. 287. lap.)</i></p>
<p>A vontcsövű ágyú, a mit III. Napoleon legelőször mutatott be az
1859-diki olaszországi hadjáratban, egészen új szerkezetű
<span class="pagenum"><a name="Page_237" id=
"Page_237">-237-</a></span> hadi gép volt akkor. Először lett vele
megpróbálva a hatás, melyet szétrobbanó golyókat egyenesen lövő
ágyúk szórnak az ellenség közé. Odáig csak vető mozsarak és congrév
röppentyűk alkalmaztattak haubiczok és gránátok szórására, miknek a
légben kellett elpattanniok, hogy darabjaikat, vagy
shrappnel-golyóikat felülről szórják az ellenségre. Az ágyúcsőből
kilőtt golyó pedig ott durran el, a hol a földre leesik. S
tartalmát mind előre szórja. Ez tette egyenlőtlenné a harczot az
59-diki hadjáratban. <i>Egy bécsi polgár 1000 forint jutalmat
tüzött ki annak a hadcsapatnak, a melyik a legelső vontcsövű ágyút
elfoglalja; s mikor egyet elvettek Magentánál, azt fellobogózva,
koszorúkkal elhalmozva vitték Bécs városa utczáin végig</i>, mint
valami világhírű csodát. Tizenegy évvel későbben aztán Sedánnál az
öntött aczélágyúk a franczia vontcsövűek ellenében ugyanazt a
lezúzó hatást gyakorolták.</p>
<p><i>(Egykorú hirlapok után.)</i></p>
<p>(II. köt. 181. lap.)</p>
<p>Husz ezerével!</p>
<p>Egyik hivatalos kimutatás szerint az ütközetben csupán az
osztrák részéről 22 ezer ember veszett el: nem mind halott, de
harczképtelenné lett sebesült.</p>
<p><i>(Der neue Pitaval. U. o.)</i></p>
<p>(II. köt. 183. lap.)</p>
<p>«Nem láttak egy falat hust».</p>
<p>Nem, mert a szállítók úgy elkéstek vele, hogy a hadsereg számára
felhajtott gulyák a solferinoi ütközet után érkeztek meg az olasz
harcz színhelyére. Azokat Oláhországban vásárolták össze. S
minthogy a hadjárat alatt minden katonának egy font hus volt
utalványozva (ha lett volna miből), az ütközet után pedig a
húsilletmény le lett szállítva ⅓ rész fontra, s a katona azt is
tetszése szerint ott vásárolhatta, a hol tetszett, tehát
magán-mészárosoktól; a szállított gulyák pedig egyúttal a keleti
marhavészt is magukkal hozták: azért kellett iszonyú kárpótlást
fizetni a szállítóknak. Az állam fizette a kárpótlást; nem a
szállítók.</p>
<p><i>(Der neue Pitaval. U. o.)</i> <span class="pagenum"><a name=
"Page_238" id="Page_238">-238-</a></span></p>
<p>(II. köt. 184. lap.)</p>
<p><i>A küzdelem.</i></p>
<p>A csapatok vetélkedtek a hősiességben, s a tusa oly
elkeseredéssel folyt, hogy a cziprusok halma és Monte Cernal körül
a katonák, <i>mikor ellőtték a töltényeiket, kövekkel hajigáltak az
ellenségre</i>.</p>
<p><i>(U. o. 260. lap.)</i></p>
<p>(II. köt. 186. lap.)</p>
<p>Egyetlen lövés nélkül.</p>
<p>«Az ostromlók egész halálmegvetéssel zárt hadsorokban rohantak
fel a meredélyen, megostromolták azt, kiverték az ellenséget a
Madonna della Scoperta épületeiből, <i>a nélkül, hogy egyetlen
lövést tettek volna</i>».</p>
<p><i>(U. o. 299. lap.)</i></p>
<p>(II. köt. 188. lap.)</p>
<p>A vihar a csatatéren.</p>
<p>U. o. 340. lap és másutt a harczolókat szétválasztó vihar.
<i>(348. lapon)</i> «A vihar oly záportömeget ontott alá, s oly
porfellegeket kavart fel, hogy a csapatok nem láthatták egymást». A
szemközt vágó porfelleg miatt lehetetlen volt a mi csapatainknak a
lövés. Ellenben az olaszokra meg az a kedvezőtlen ellenhatása volt
a zivatarnak, hogy nem vették észre, mikor egy egész dandár az
osztrák seregből az általuk megszállt város alatt elvonult. Egy
franczia afrikai lovas vadász-zászlóalj két magyar huszárcsapat
közé rohanva, a zivatar zürzavarában, összekaszaboltatott.</p>
<p>(II. köt. 188. lap.)</p>
<p>«Két hadsereg folytatja a harczot a sötétben». Benedek
altábornagy és az olasz hadsereg közt folyt ez a harcz az éj
sötétében, s a felhőszakadás közepett. Az égő város: Mentone.</p>
<p><i>(Hivatalos összeállítás.)</i></p>
<p>(II. köt. 189. lap.)</p>
<p>A hivatalos jelentés az ezen ütközetben «eltüntek» számát
hatezerre teszi. Miután azt is kideríti, hogy a francziák a Minción
átvonuló osztrák sereget nem üldözhették a vihar miatt: az
eltévedésnek ez a legvalószinűbb magyarázata; a mit különben az
eseményekben résztvett magyar legionariusok is megerősítenek.
<span class="pagenum"><a name="Page_239" id=
"Page_239">-239-</a></span></p>
<p>(II. köt. 192. lap.)</p>
<p>«A villafrancai békekötés».</p>
<p>III. Napoleon szándéka az volt, hogy mikor a franczia seregek
Velenczébe bevonulnak, ugyanakkor a magyar legionariusok a dalmát
parton át franczia segédcsapatokkal Magyarországra betörjenek.
Gondja volt rá, hogy a gyalogság magyar egyenruhát kapjon. A
szándék komoly volt. Poroszország tiltakozása hiusítá azt meg. A
mint egy reggelen egy szekéren porosz egyenruhás főtisztek jelentek
meg a főhadiszálláson: másnap el volt határozva a háború
befejezése.</p>
<p><i>(Jelenvolt barátaim jegyzetei után.)</i></p>
<p>(II. köt. 194. lap.)</p>
<p>«Végzetes nyilatkozat».</p>
<p><i>Gerheuser alezredes</i> s veronai élelmezési főbiztos
nyilatkozata.</p>
<p><i>(Der Neue Pitaval XXXV. köt. 45. l.)</i></p>
<p>(II. köt. 194–195. lap.)</p>
<p><i>Az alelnök, ki az ügyet vezette, a tárgyalás negyedik napján
megbetegedett. (U. o. 98. lap.) Valamennyi biró és a közvádló
egészsége láthatólag meg volt támadva. (U. o.) Rövid időköz alatt
két biró meghalt; talán a tárgyalások következtében.</i></p>
<p><i>(U. o. 100. lap.)</i></p>
<p>(II. köt. 195. lap.)</p>
<p><i>A főállamügyészt névtelen fenyegető levelekkel s infámis
sértegetésekkel akarták visszariasztani.</i></p>
<p><i>(U. o. 96. lap.)</i></p>
<p>(II. köt. 195. lap.)</p>
<p>Az arany tű és arany zsinór.</p>
<p><i>(U. o. 8. lap.)</i></p>
<p>(II. köt. 195. lap.)</p>
<p>Az elvérzett kormányférfi.</p>
<p><i>(U. o. 91. lap.)</i></p>
<p>(II. köt. 195. lap.)</p>
<p>A bankigazgató, mielőtt itéletét kiállhatta volna, hagymázban
meghalt.</p>
<p><i>(U. o. 100. lap.)</i> <span class="pagenum"><a name=
"Page_240" id="Page_240">-240-</a></span></p>
<p>(II. köt. 195. lap.)</p>
<p>«Sokszor megtörténik».</p>
<p>Az ilyen esetekről a jelenvolt kortársak tanuskodnak. Még pedig
horvát zászlóaljak voltak, melyek azt mondták, hogy «ma nem».</p>
<p>(II. köt. 207. lap.)</p>
<p>«Kegydíj a belebbezettnek».</p>
<p>Az ötvenes évek kormányzati rendszeréhez tartozott a belebbezés;
politikai capacitásokat, a kiknek befolyásától félni lehetett, a
fővárosból hazaküldözték falura, szülötteföldükre. Még fontosabb
egyéniségeket pedig megtelepítettek egy-egy nyugodalmas morva vagy
cseh provincialis kis városba, s annyit adtak nekik, hogy éhen ne
haljanak; így tettek egy kitünő regényirónkkal, ki mint hirlapiró
is híres nevezetesség volt. Azt elküldték egy olyan kis cseh
városkába, a hol saját szavaiként, már délben félegykor minden
ember «wints wol gespajzt czu haben»-nel köszönti egymást az
utczán.</p>
<p class="center">*</p>
<p>Fel kell még jegyeznem, hogy ezt a regényemet egyidejüleg
közölte egy bécsi lap is németül. Mikor aztán vége felé a hadjárat
alatti visszaélések themájára került a sor, egyszerre csak
abbahagyta a szerkesztő a közlést, azzal az indokolással, hogy ezek
a dolgok a cislajtáni közönséget nem érdeklik. És így csakugyan
szaván lett fogva a regénykötet alczime: «Egy történet, melynek
soha sincsen <i>vége</i>.»</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Boz Dickensnek
akkor megjelent regénye: «A mi közös barátunk».</p>
</div>
</div>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_20">20</a></td>
<td>a özös asztalra</td>
<td>a közös asztalra</td>
</tr>
<tr>
<td class="tdr"><a href="#Page_27">27</a></td>
<td>Igazi szé ely volt</td>
<td>Igazi székely volt</td>
</tr>
<tr>
<td class="tdr"><a href="#Page_28">28</a></td>
<td>kérün neki</td>
<td>kérünk neki</td>
</tr>
<tr>
<td class="tdr"><a href="#Page_29">29</a></td>
<td>görcsö mutatóujjával</td>
<td>görcsös mutatóujjával</td>
</tr>
<tr>
<td class="tdr"><a href="#Page_38">38</a></td>
<td>Onnek a házában</td>
<td>Önnek a házában</td>
</tr>
<tr>
<td class="tdr"><a href="#Page_38">38</a></td>
<td>megszabaulni ettől</td>
<td>megszabadulni ettől</td>
</tr>
<tr>
<td class="tdr"><a href="#Page_40">40</a></td>
<td>On megkapta</td>
<td>Ön megkapta</td>
</tr>
<tr>
<td class="tdr"><a href="#Page_40">40</a></td>
<td>Onnek derék</td>
<td>Önnek derék</td>
</tr>
<tr>
<td class="tdr"><a href="#Page_42">42</a></td>
<td>On borzasztó</td>
<td>Ön borzasztó</td>
</tr>
<tr>
<td class="tdr"><a href="#Page_43">43</a></td>
<td>On nekem</td>
<td>Ön nekem</td>
</tr>
<tr>
<td class="tdr"><a href="#Page_47">47</a></td>
<td>okira elszámlálja</td>
<td>okirat elszámlálja</td>
</tr>
<tr>
<td class="tdr"><a href="#Page_60">60</a></td>
<td>eryptografiai kulcsát</td>
<td>cryptografiai kulcsát</td>
</tr>
<tr>
<td class="tdr"><a href="#Page_68">68</a></td>
<td>sugárbűvköre megvil gítá</td>
<td>sugárbűvköre megvilágítá</td>
</tr>
<tr>
<td class="tdr"><a href="#Page_80">80</a></td>
<td>Znóbia nem szólt</td>
<td>Zenóbia nem szólt</td>
</tr>
<tr>
<td class="tdr"><a href="#Page_80">80</a></td>
<td>hangon felelelt:</td>
<td>hangon felelt:</td>
</tr>
<tr>
<td class="tdr"><a href="#Page_81">81</a></td>
<td>visszatért lélekjelentéte</td>
<td>visszatért lélekjelenléte</td>
</tr>
<tr>
<td class="tdr"><a href="#Page_83">83</a></td>
<td>dicsőséges harczj ték</td>
<td>dicsőséges harczjáték</td>
</tr>
<tr>
<td class="tdr"><a href="#Page_86">86</a></td>
<td>golyórongálta cs kója</td>
<td>golyórongálta csákója</td>
</tr>
<tr>
<td class="tdr"><a href="#Page_100">100</a></td>
<td>En már minden</td>
<td>Én már minden</td>
</tr>
<tr>
<td class="tdr"><a href="#Page_102">102</a></td>
<td>«Szaladj, frátye!</td>
<td>«Szaladj, frátye!»</td>
</tr>
<tr>
<td class="tdr"><a href="#Page_116">116</a></td>
<td>Janku tábor t</td>
<td>Janku táborát</td>
</tr>
<tr>
<td class="tdr"><a href="#Page_119">119</a></td>
<td>A mit m sok</td>
<td>A mit mások</td>
</tr>
<tr>
<td class="tdr"><a href="#Page_127">127</a></td>
<td>mint a b ntalmak</td>
<td>mint a bántalmak</td>
</tr>
<tr>
<td class="tdr"><a href="#Page_136">136</a></td>
<td>megcsó olta a homlokát</td>
<td>megcsókolta a homlokát</td>
</tr>
<tr>
<td class="tdr"><a href="#Page_139">139</a></td>
<td>földesúrnak az a szo ása</td>
<td>földesúrnak az a szokása</td>
</tr>
<tr>
<td class="tdr"><a href="#Page_141">141</a></td>
<td>hullámzot előre</td>
<td>hullámzott előre</td>
</tr>
<tr>
<td class="tdr"><a href="#Page_144">144</a></td>
<td>Olj meg gyorsan</td>
<td>Ölj meg gyorsan</td>
</tr>
<tr>
<td class="tdr"><a href="#Page_148">148</a></td>
<td>szobáj ba vezette</td>
<td>szobájába vezette</td>
</tr>
<tr>
<td class="tdr"><a href="#Page_149">149</a></td>
<td>Szekelykő tetején</td>
<td>Székelykő tetején</td>
</tr>
<tr>
<td class="tdr"><a href="#Page_154">154</a></td>
<td>s ámot tudott adni</td>
<td>számot tudott adni</td>
</tr>
<tr>
<td class="tdr"><a href="#Page_169">169</a></td>
<td>On nagyon</td>
<td>Ön nagyon</td>
</tr>
<tr>
<td class="tdr"><a href="#Page_170">170</a></td>
<td>Mi irtál</td>
<td>Mit irtál</td>
</tr>
<tr>
<td class="tdr"><a href="#Page_176">176</a></td>
<td>Osszetartanak</td>
<td>Összetartanak</td>
</tr>
<tr>
<td class="tdr"><a href="#Page_205">205</a></td>
<td>Rút tekintetete</td>
<td>Rút tekintete</td>
</tr>
<tr>
<td class="tdr"><a href="#Page_206">206</a></td>
<td>XXXV</td>
<td>XXXVI.</td>
</tr>
<tr>
<td class="tdr"><a href="#Page_214">214</a></td>
<td>Osszemarkolta az</td>
<td>Összemarkolta az</td>
</tr>
<tr>
<td class="tdr"><a href="#Page_217">217</a></td>
<td>pedig vir gzik</td>
<td>pedig virágzik</td>
</tr>
<tr>
<td class="tdr"><a href="#Page_222">222</a></td>
<td>házasség érvénytelen</td>
<td>házasság érvénytelen</td>
</tr>
<tr>
<td class="tdr"><a href="#Page_222">222</a></td>
<td>vagy nehézkóros.</td>
<td>vagy nehézkóros.»</td>
</tr>
</table>
</div>







<pre>





End of the Project Gutenberg EBook of Egy az Isten (2. rész), by Mór Jókai

*** END OF THIS PROJECT GUTENBERG EBOOK EGY AZ ISTEN (2. RÉSZ) ***

***** This file should be named 55712-h.htm or 55712-h.zip *****
This and all associated files of various formats will be found in:
        http://www.gutenberg.org/5/5/7/1/55712/

Produced by Albert László from page images generously made
available by the Google Books Library Project


Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License (available with this file or online at
http://gutenberg.org/license).


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.org),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS' WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTABILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need, are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation web page at http://www.pglaf.org.


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Its 501(c)(3) letter is posted at
http://pglaf.org/fundraising.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at
809 North 1500 West, Salt Lake City, UT 84116, (801) 596-1887, email
business@pglaf.org.  Email contact links and up to date contact
information can be found at the Foundation's web site and official
page at http://pglaf.org

For additional contact information:
     Dr. Gregory B. Newby
     Chief Executive and Director
     gbnewby@pglaf.org


Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit http://pglaf.org

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including checks, online payments and credit card donations.
To donate, please visit: http://pglaf.org/donate


Section 5.  General Information About Project Gutenberg-tm electronic
works.

Professor Michael S. Hart is the originator of the Project Gutenberg-tm
concept of a library of electronic works that could be freely shared
with anyone.  For thirty years, he produced and distributed Project
Gutenberg-tm eBooks with only a loose network of volunteer support.


Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.


Most people start at our Web site which has the main PG search facility:

     http://www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.


</pre>

</body>
</html>
